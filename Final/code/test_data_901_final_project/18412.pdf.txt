της Αγλαΐας Σταμπολτζή
ΘΕΜΑ: ∆υσλεξία και τριτοβάθμια εκπαίδευση.
Συχνότητα εμφάνισης, νομοθεσία και υποστηρικτικές πρακτικές.
Σταυρούλα Πολυχρονοπούλου, Καθηγήτρια Πανεπιστημίου Αθηνών Γεώργιος ∆ράκος, Καθηγητής Πανεπιστημίου Αθηνών Ιωάννης Παπαδάτος, Καθηγητής Πανεπιστημίου Αθηνών
Λαυρέντιος ∆ελλασούδας, Καθηγητής Πανεπιστημίου Αθηνών Αθηνά Ζώνιου-Σιδέρη, Καθηγήτρια Πανεπιστημίου Αθηνών ∆ιαμάντω Φιλιππάτου, Λέκτορας Πανεπιστημίου Θεσσαλίας
Η έρευνα αυτή δε θα είχε πραγματοποιηθεί χωρίς τη συνεργασία των Γραμματειών όλων των πανεπιστημιακών Τμημάτων της χώρας που έδωσαν πρόθυμα όσα στοιχεία είχαν σχετικά με το θέμα της δυσλεξίας στην τριτοβάθμια εκπαίδευση.
Τους ευχαριστώ θερμά, καθώς και τους δυσλεξικούς φοιτητές και τις φοιτήτριες που μοιράστηκαν μαζί μου τις εμπειρίες, τις σκέψεις και τα συναισθήματά τους σχετικά με το πρόβλημα της δυσλεξίας.
Ιδιαίτερα ευχαριστώ την επιβλέπουσα καθηγήτρια, κυρία Σταυρούλα Πολυχρονοπούλου, για τη στήριξη και την καθοδήγησή της σε όλα τα στάδια της εργασίας και τον αγαπημένο μου καθηγητή, Peter Pumfrey, για τη συμβολή του έστω κι από μακριά στο σχεδιασμό της έρευνας.
Ευχαριστώ τα μέλη της Συμβουλευτικής Επιτροπής, καθηγητές κυρίους Ιωάννη Παπαδάτο και Γεώργιο Δράκο για τα κριτικά σχόλια και τις παρατηρήσεις τους στα τελικά χειρόγραφα της εργασίας.
Τέλος, ευχαριστώ θερμά τους συναδέλφους εκπαιδευτικούς, Κατερίνα Αντωνοπούλου, Κίκα Χατζηκακού και Θανάση Παπαδόπουλο για τη βοήθεια και την αμέριστη συμπαράστασή τους σε όλο το διάστημα της εκπόνησης της παρούσας διατριβής.
Η δυσλεξία αναφέρεται στην απροσδόκητη και επίμονη δυσκολία ορισμένων παιδιών να κατακτήσουν τις δεξιότητες ανάγνωσης και ορθογραφημένης γραφής παρά τη φυσιολογική τους νοημοσύνη και την επαρκή τους εκπαίδευση.
Είναι μια μαθησιακή ιδιαιτερότητα με νευροβιολογική βάση.
Για πολλές δεκαετίες το μεγαλύτερο μέρος των ερευνών ήταν αφιερωμένο στη μελέτη των χαρακτηριστικών της δυσλεξίας σε παιδιά σχολικής ηλικίας.
Τα τελευταία χρόνια το ενδιαφέρον των ερευνητών άρχισε να στρέφεται στη φύση και στο είδος των δυσκολιών που συνοδεύουν το δυσλεξικό άτομο μετά το τέλος του σχολείου.
Η παρουσία φοιτητών με δυσλεξία στις ανώτερες σχολές και τα πανεπιστήμια είναι διεθνώς πραγματικότητα.
Η αναγνώριση της δυσλεξίας ως ειδικής εκπαιδευτικής ανάγκης και η ευαισθητοποίηση γονέων και εκπαιδευτικών γύρω από θέματα μαθησιακών δυσκολιών είχε ως αποτέλεσμα ολοένα και περισσότεροι μαθητές με δυσλεξία να συνεχίζουν στην
Η παρούσα έρευνα εξετάζει το φαινόμενο της δυσλεξίας στην ελληνική τριτοβάθμια εκπαίδευση και μελετά τα εκπαιδευτικά και ψυχο-συναισθηματικά χαρακτηριστικά των δυσλεξικών φοιτητών που σπουδάζουν στα πανεπιστημιακά ιδρύματα της χώρας μας (Α.Ε.Ι και Τ.Ε.Ι).
Με την ποσοτική έρευνα επιδιώκεται ο προσδιορισμός της συχνότητας δυσλεξίας στον ελληνικό φοιτητικό πληθυσμό, η καταγραφή των επαγγελματικών προτιμήσεων των δυσλεξικών φοιτητών και η μελέτη των πρακτικών που έχουν υιοθετήσει τα ιδρύματα τριτοβάθμιας εκπαίδευσης για τη στήριξη αυτών.
Σε ένα δεύτερο επίπεδο επιχειρείται η σκιαγράφηση των εκπαιδευτικών και ψυχο-συναισθηματικών χαρακτηριστικών δεκαέξι δυσλεξικών φοιτητών και φοιτητριών, χωρίς να γίνεται γενίκευση στον ευρύτερο πληθυσμό.
Επιπρόσθετα, δίνεται η δυνατότητα στους συγκεκριμένους φοιτητές να εκφράσουν τις απόψεις, τις σκέψεις και τα συναισθήματά τους γύρω από τη δυσλεξία και να διαφωτίσουν άγνωστες πτυχές του θέματος, όπως οι δυσκολίες που αντιμετωπίζουν στο πανεπιστήμιο και οι αντισταθμιστικές στρατηγικές που έχουν αναπτύξει.
Η παρουσία δυσλεξικών φοιτητών στα ελληνικά εκπαιδευτικά ιδρύματα τριτοβάθμιας εκπαίδευσης είναι μια άγνωστη αλλά αδιαμφισβήτητη πραγματικότητα η οποία αποκαλύπτεται από τα ευρήματα της ποσοτικής έρευνας.
Εν τούτοις, η συχνότητα εμφάνισης δυσλεξίας στον ελληνικό φοιτητικό πληθυσμό (0,16%) είναι χαμηλότερη συγκριτικά με αυτή των άλλων ανεπτυγμένων δυτικών χωρών και πολύ κάτω του μέσου ποσοστού 4% που δεχόμαστε για το γενικό πληθυσμό.
Τα Τ.Ε.Ι έχουν τριπλάσιο ποσοστό δυσλεξικών φοιτητών από τα Α.Ε.Ι λόγω των χαμηλότερων βάσεων εισαγωγής και της προτίμησης των δυσλεξικών φοιτητών στην τεχνολογική εκπαίδευση και τις εφαρμοσμένες επιστήμες.
Η ανάπτυξη των υποστηρικτικών πρακτικών από μέρους των ιδρυμάτων τριτοβάθμιας εκπαίδευσης γίνεται τυχαία, χωρίς κάποια θεωρητική βάση ή φιλοσοφία, ανάλογα με τον αριθμό των δυσλεξικών φοιτητών του συγκεκριμένου ιδρύματος.
Τα Τ.Ε.Ι έχουν κάνει γοργότερα βήματα προς την υιοθέτηση ευνοϊκών μέτρων για τη δυσλεξία σε σύγκριση με τα Α.Ε.Ι.
Η προφορική εξέταση είναι η κατ’ εξοχήν εύκολη και ‘χαμηλού κόστους’ διευκόλυνση που υιοθετείται από τα μισά πανεπιστημιακά τμήματα της χώρας αντί άλλων αποτελεσματικών και ουσιαστικότερων πρακτικών για την ικανοποίηση των εκπαιδευτικών αναγκών των δυσλεξικών φοιτητών.
Το βασικό εύρημα της ποιοτικής έρευνας είναι η ετερογένεια των χαρακτηριστικών των δυσλεξικών φοιτητών και η διαφορετικότητα των εμπειριών που περιγράφουν.
Οι αρνητικές αναμνήσεις από το δημοτικό σχολείο, η θετικότερη στάση των καθηγητών της δευτεροβάθμιας εκπαίδευσης και ο υποστηρικτικός ρόλος της οικογένειας είναι ορισμένες κοινές διαπιστώσεις των δυσλεξικών φοιτητών του δείγματος.
Η πλειοψηφία των φοιτητών αναφέρει πως από νωρίς τα γραπτά τους δεν αντικατόπτριζαν τις πραγματικές τους ικανότητες.
Οι δυσκολίες στην ορθογραφία ‘ταλαιπωρούν’ τους δυσλεξικούς φοιτητές και στο πανεπιστήμιο, αναδεικνύοντας τη δυσορθογραφία ως έγκυρη και αξιόπιστη ένδειξη που ακολουθεί το δυσλεξικό άτομο δια βίου.
Από την ποιοτική έρευνα συμπεραίνουμε πως η πετυχημένη φοίτηση των δυσλεξικών φοιτητών εξαρτάται από προσωπικούς, οικογενειακούς και συναισθηματικούς παράγοντες, ενώ ορισμένοι φοιτητές έχουν μειωμένη ακαδημαϊκή αυτοεκτίμηση και υψηλότερα επίπεδα άγχους.
Τα αποτελέσματα της παρούσας έρευνας σχολιάζονται μέσα από το πρίσμα της γενικότερης αντίληψης ότι τα πανεπιστήμια και η κοινωνία έχουν να ωφεληθούν από τις ιδιαίτερες ικανότητες των δυσλεξικών ατόμων, που δε διαφέρουν από τους υπόλοιπους ως προς τη νοημοσύνη και τις γενικές ικανότητες.
Προτείνονται συγκεκριμένα μέτρα στήριξης σε μαθησιακό και σε ψυχο-συναισθηματικό επίπεδο για την αποτελεσματικότερη φοίτηση των δυσλεξικών φοιτητών στην τριτοβάθμια εκπαίδευση και την εξασφάλιση ισότιμων ευκαιριών μάθησης με τους υπόλοιπους φοιτητές.
Νόμοι, προεδρικά διατάγματα και εγκύκλιοι για τη δυσλεξία και την τριτοβάθμια
Δυσλεξία: ειδική μαθησιακή δυσκολία.
Ορισμοί και εννοιολογικές
Δομή και λειτουργία της τριτοβάθμιας εκπαίδευσης στην Ελλάδα …….. 21
Διατύπωση του ερευνητικού προβλήματος ………………………………. 26
Σπουδαιότητα και σημασία της έρευνας …………………………………. 31
Νομοθετικές ρυθμίσεις στην Ελλάδα ……………………………… 64
Τα χαρακτηριστικά των δυσλεξικών φοιτητών …………………. 70
Επαγγελματικά ενδιαφέροντα και προτιμήσεις …………………… 79
Δυσλεξία και φοιτητές …………………………………………………….. 93
Προβλήματα γραπτού λόγου στους δυσλεξικούς φοιτητές ……….. 103
Δυσλεξία και αυτοεκτίμηση ………………………………………. 118
Σχέδιο της έρευνας ……………………………………………………….. 122
Σκοποί της έρευνας ……………………………………………….. 128
Διαδικασία συλλογής δεδομένων ………………………………… 129
Διαδικασία συλλογής δεδομένων ………………………………… 142
Περίληψη των ευρημάτων της ποιοτικής έρευνας ………………………. 182
Περιορισμοί της έρευνας…………………………………………………. 233
Προτάσεις για περαιτέρω έρευνα ………………………………………… 235
Παράρτημα Α: Ερωτηματολόγιο για τη Δυσλεξία στην Τριτοβάθμια Εκπαίδευση.. 268 Παράρτημα Β: Τμήματα Α.Ε.Ι και Τ.Ε.Ι που συμμετείχαν στην ποσοτική
Παράρτημα Γ: Αποτελέσματα της ποσοτικής έρευνας ………………………….. 272 Παράρτημα Δ: Ερωτηματολόγιο Ανίχνευσης Δυσλεξίας στους Ενήλικες (Adult
Παράρτημα Ε: Ερωτηματολόγιο Ακαδημαϊκών και Εκπαιδευτικών
Παράρτημα ΣΤ: Ερωτηματολόγιο Άγχους Κατάστασης και Άγχους Προδιάθεσης (SΤΑΙ- Form Y) ……………………………………. 283 Παράρτημα Ζ: Διαπολιτισμικό Ερωτηματολόγιο Αυτοεκτίμησης (CFSEI-3)…….. 286 Παράρτημα Η: Γραπτή έκφραση …………………………………………………… 289 Παράρτημα Θ: Σχέδιο της συνέντευξης ……………………………………………… 290 Παράρτημα Ι: Δείγματα γραπτής έκφρασης δυσλεξικών φοιτητών …………………. 292
Πίνακας 3.2: Πληθυσμός και δείγμα της ποσοτικής έρευνας ……………………… 129 Πίνακας 3.3: Βασικά χαρακτηριστικά των φοιτητών και φοιτητριών της ποιοτικής έρευνας ………………………………………………. 133 Πίνακας 4.1: Αριθμός φοιτητών με δυσλεξία σε Α.Ε.Ι και Τ.Ε.Ι (ακαδημαϊκό έτος
Πίνακας 4.2: Αναλογία φοιτητών με δυσλεξία σε Α.Ε.Ι και Τ.Ε.Ι ………………… 147 Πίνακας 4.3: Αριθμός μη δυσλεξικών και δυσλεξικών φοιτητών κατά έτη σπουδών (πρωτοετείς έναντι υπολοίπων ετών) ……………………………. 148 Πίνακας 4.4: Αναλογία δυσλεξικών φοιτητών κατά φύλο σε Α.Ε.Ι και Τ.Ε.Ι ….. 151 Πίνακας 4.5: Συγκεντρωτική παρουσίαση των κυριότερων αποτελεσμάτων της ποιοτικής έρευνας ……………………………………………… 183 Πίνακας 4.6: Εκπαιδευτικά χαρακτηριστικά των φοιτητών και φοιτητριών της …..
Πίνακας 4.7: Αποτελέσματα κλιμάκων άγχους και αυτοεκτίμησης ………………. 188 Πίνακας 4.8: Αποτελέσματα γραπτής δοκιμασίας …………………………………. 192
Γράφημα 2.1: Αιτιολογικό μοντέλο θεώρησης της δυσλεξίας (Morton &
Γράφημα 4.1: Συχνότητα εμφάνισης δυσλεξίας στο φοιτητικό πληθυσμό
Γράφημα 4.2: Αριθμός φοιτητών με δυσλεξία κατά έτη σπουδών (πρωτοετείς έναντι υπολοίπων ετών) …………………………………………. 147 Γράφημα 4.3: Ποσοστά δυσλεξικών φοιτητών κατά έτη σπουδών (πρωτοετείς έναντι υπολοίπων ετών) ……………………………………………. 148 Γράφημα 4.4: Τα 7 Α.Ε.Ι με τη μεγαλύτερη συχνότητα εμφάνισης δυσλεξίας …… 149 Γράφημα 4.5: Τα 6 Τ.Ε.Ι με τη μεγαλύτερη συχνότητα εμφάνισης δυσλεξίας ….. 150 Γράφημα 4.6: Κατανομή φοιτητών με δυσλεξία κατά φύλο ………………………. 151
Γράφημα 4.7: Επαγγελματικές προτιμήσεις και αντικείμενα σπουδών
Γράφημα 4.8: Ποσοστό Τμημάτων που δέχονται φοιτητές με δυσλεξία ………… 155 Γράφημα 4.9: Ποσοστό Τμημάτων που έχουν ενημέρωση σχετικά με τη δυσλεξία . 156 Γράφημα 4.10: Ποσοστό Τμημάτων που έχουν φοιτητές που δηλώνουν ανεπίσημα δυσλεξία ή υπάρχει υποψία δυσλεξίας ……………… 157 Γράφημα 4.11: Ποσοστό Τμημάτων που έχουν Καθηγητή υπεύθυνο για τη
Γράφημα 4.12: Ποσοστό Τμημάτων που έχουν Συμβουλευτικό Κέντρο για
Γράφημα 4.13: Ποσοστό Τμημάτων που έχουν κάνει ειδικές ρυθμίσεις για τον τρόπο εξέτασης των δυσλεξικών φοιτητών ……………………… 160 Γράφημα 4.14: Ευνοϊκές ρυθμίσεις για δυσλεξικούς φοιτητές ……………………. 161
Α.Ε.Π = Ακαθάριστο Εθνικό Προϊόν Α.Ε.Ι = Ανώτατα Εκπαιδευτικά Ιδρύματα Τ.Ε.Ι = Τεχνολογικά Εκπαιδευτικά Ιδρύματα E.Σ.Υ.Ε = Εθνική Στατιστική Υπηρεσία Ελλάδος Κ.Δ.Α.Υ= Κέντρα Διάγνωσης Αξιολόγησης και Υποστήριξης K.E.E = Κέντρο Εκπαιδευτικής Έρευνας Κ.Π.Σ = Κοινοτικό Πλαίσιο Στήριξης K.Ψ.Υ= Κέντρο Ψυχικής Υγείας Κ.Δ.Α.Υ = Κέντρα Διάγνωσης, Αξιολόγησης και Υποστήριξης
O.O.Σ.Α = Οργανισμός Οικονομικής Συνεργασίας και Ανάπτυξης
Σε όλο το κείμενο για λόγους ευκολίας χρησιμοποιείται το αρσενικό γένος (φοιτητής) αντί για τα δύο γένη (φοιτητής-φοιτήτρια). ν. 1404/1983 (Φ.Ε.Κ 173/24-11-1983, Τεύχος Α΄): «Δομή και λειτουργία των Τεχνολογικών ν. 2188/1994 (Φ.Ε.Κ 18/16-2-1994, Τεύχος Α΄): «Ρύθμιση θεμάτων διοίκησης της εκπαίδευσης και άλλες διατάξεις». ν. 2817/2000 (Φ.Ε.Κ 78/14-3-2000, Τεύχος Α΄): «Εκπαίδευση των ατόμων με ειδικές εκπαιδευτικές ανάγκες και άλλες διατάξεις». ν. 2916/2001 (Φ.Ε.Κ 114/11-06-2001, Τεύχος Α΄ ): «Διάρθρωση της ανώτατης εκπαίδευσης και ρύθμιση θεμάτων του τεχνολογικού τομέα αυτής».
Π.Δ 57/1990 άρθρο 17 (Φ.Ε.Κ 24/07-02-1990, Τεύχος Α΄): «Φυσικώς αδύνατοι υποψήφιοι».
Π.Δ 86/2001 άρθρο 27 (Φ.Ε.Κ 73/12-04-2001, Τεύχος Α΄): «Εξέταση των μαθητών με ειδικές
Υπουργική εγκύκλιος Φ142/Β3/7104/19-12-1990 «Διευκολύνσεις σε δυσλεξικούς φοιτητές».
Υπουργική εγκύκλιος Γ2/224/15-11-1993 «Τρόπος εξέτασης δυσλεξικών μαθητών».
Υπουργική εγκύκλιος Γ6/532/9-5-2001 «Συμπληρωματικές οδηγίες για τον τρόπο εξετάσεως των δυσλεξικών μαθητών/τριών».
Δυσλεξία: ειδική μαθησιακή δυσκολία.
Ορισμοί και εννοιολογικές
Η διαδικασία της μάθησης ξεκινά από τη στιγμή που ο άνθρωπος γεννιέται και είναι ένα χαρακτηριστικό που του επιτρέπει να διαφοροποιείται από τα άλλα έμβια όντα.
Ο άνθρωπος μαθαίνει κάθε στιγμή με την είσοδό του όμως στο σχολείο ξεκινά η τυπική διεργασία διδασκαλίας-μάθησης με τη μεταφορά γνώσεων και δεξιοτήτων.
Μελετώντας συστηματικά το φαινόμενο της μάθησης διαπιστώθηκε ότι μια μερίδα του πληθυσμού αντιμετωπίζει, προσωρινά ή στη διάρκεια όλης της ζωής, προβλήματα με τη μάθηση γνώσεων και
Στο εγχειρίδιο του Παγκόσμιου Οργανισμού Υγείας (ICD-10), που χρησιμοποιείται και στη χώρα μας, οι κατηγορίες που περιγράφονται και αφορούν δυσκολίες μάθησης είναι η νοητική καθυστέρηση (F70-F79), οι ειδικές αναπτυξιακές διαταραχές του λόγου (F80), οι ειδικές αναπτυξιακές διαταραχές των σχολικών ικανοτήτων-ειδική διαταραχή της ανάγνωσης, του συλλαβισμού και των αριθμητικών ικανοτήτων (F81), οι ειδικές αναπτυξιακές διαταραχές της κινητικής λειτουργίας (F82) και οι διάχυτες αναπτυξιακές διαταραχές-αυτισμός, σύνδρομο Asperger και Rett (F84) (Π.Ο.Υ, 1993).
Σύμφωνα με τη Λιβανίου (2004), οι Μ.Δ μπορούν να συνοψιστούν σε δύο ομάδες.
Στην πρώτη ομάδα περιλαμβάνονται Μ.Δ οι οποίες σχετίζονται με εγγενείς παράγοντες και είναι κατηγοριοποιήσιμες (ειδικές μαθησιακές δυσκολίες, Διαταραχή Ελλειμματικής Προσοχής και Υπερκινητικότητας, γλωσσικές διαταραχές και οριακή νοημοσύνη).
Στη δεύτερη ομάδα περιλαμβάνονται Μ.Δ οι οποίες είτε οφείλονται σε εγγενή οργανικά αίτια είτε σε εξωγενείς παράγοντες και δεν είναι κατηγοριοποιήσιμες (δυσκολία στην αυθόρμητη γλώσσα, δυσκολία στη γλώσσα κατ’απαίτηση, συναισθηματικές δυσκολίες/ προβλήματα συμπεριφοράς).
Στην ομαδοποίηση αυτή δε συγκαταλέγονται οι Μ.Δ που απορρέουν από ψυχογενή σύνδρομα, όπως το σύνδρομο Asperger, ο αυτισμός κ.α., καθώς και Μ.Δ που οφείλονται σε ιατρικά ή
Ο πιο απτός και αντιπροσωπευτικός ορισμός των Μαθησιακών Δυσκολιών είναι αυτός που διατύπωσε η Εθνική Συλλογική Επιτροπή Μαθησιακών Δυσκολιών (National Joint Committe of Learning Disabilities/NJCLD) των Η.Π.Α το 1988.
Μπορεί να θεωρηθεί ο πιο αόριστος αλλά και συγχρόνως ο πιο συνοπτικός ορισμός που προβάλλει στη διατύπωσή του όλη την αντιφατικότητα για το ποιο μπορεί να θεωρηθεί άτομο με Μ.Δ. και ποιο όχι, αλλά και πού μπορεί να μπει η διαχωριστική γραμμή μεταξύ του ‘φυσιολογικού’ και του «Οι Μαθησιακές Δυσκολίες (Μ.Δ) είναι ένας γενικός όρος που αναφέρεται σε μια ετερογενή ομάδα διαταραχών που εκδηλώνονται με σημαντικές δυσκολίες στην κατάκτηση και χρήση του λόγου, της ανάγνωσης, της γραφής, της λογικής ικανότητας και της »Αυτά τα προβλήματα είναι εγγενή στο άτομο, θεωρούνται ότι υπάρχουν εξαιτίας δυσλειτουργιών του κεντρικού νευρικού συστήματος και είναι δυνατόν να εκδηλώνονται καθ’ όλη τη διάρκεια της ζωής του. »Προβλήματα στην αυτορύθμιση της συμπεριφοράς, στην κοινωνική αντίληψη και κοινωνική αλληλεπίδραση μπορεί να συνυπάρχουν με τις μαθησιακές δυσκολίες, αλλά δεν αποτελούν από μόνα τους μαθησιακή δυσκολία. »Επίσης, Μ.Δ μπορεί να παρατηρούνται ταυτόχρονα με άλλα προβλήματα (όπως λειτουργική αδυναμία αισθήσεων, νοητική υστέρηση, σοβαρά συναισθηματικά προβλήματα) ή με εξωτερικές επιδράσεις (όπως πολιτισμικές ανισότητες, ανεπαρκής ή ακατάλληλη διδασκαλία), δεν είναι όμως το αποτέλεσμα αυτών των παραγόντων».
Στη βιβλιογραφία (συνήθως τη βρετανική) συναντάμε και τον όρο «ειδικές μαθησιακές δυσκολίες», ο οποίος αναφέρεται σε δυσκολίες μάθησης που αφορούν στην επεξεργασία των γραπτών συμβόλων.
Σύμφωνα με την Πολυχρονοπούλου (1995), τα παιδιά με ειδικές μαθησιακές δυσκολίες παρουσιάζουν προβλήματα στην κατανόηση ή στη χρήση του γραπτού λόγου.
Οι δυσκολίες αυτές εκδηλώνονται ως διαταραχές της αντίληψης, της μνήμης, της σκέψης, της ανάγνωσης, της γραφής της ορθογραφίας ή της αριθμητικής.
Δεν περιλαμβάνουν προβλήματα που οφείλονται σε οπτικές, ακουστικές ή κινητικές δυσκολίες, σε νοητική υστέρηση, σε πολιτισμική αποστέρηση ή σε σοβαρή συναισθηματική διαταραχή.
Το γεγονός ότι η θεωρία γύρω από τη φύση των ειδικών μαθησιακών δυσκολιών είναι τόσο αμφιλεγόμενη οφείλεται στο ότι εμπλέκονται πολλοί και πολύ διαφορετικοί παράγοντες.
Ένας άλλος ορισμός που αναφέρεται από τον Παπαδάτο (1998) και διατυπώθηκε από τον Βρετανό καθηγητή Reid, παρουσιάζει ενδιαφέρον : «Οι ειδικές μαθησιακές δυσκολίες/δυσλεξία μπορούν να οριστούν ως μορφές δυσκολιών που σχετίζονται με την επεξεργασία πληροφοριών και εκτείνονται από πολύ ήπιες μέχρι εξαιρετικά σοβαρές μορφές που καταλήγουν σε περιορισμό της ανάπτυξης των ικανοτήτων γραφής και ανάγνωσης και αποκλίσεις στις επιδόσεις μέσα στα μαθήματα του
Όπως φαίνεται από τον παραπάνω ορισμό, αλλά και από τις απόψεις των Pumfrey και Reason (1991), στη Μ.
Βρετανία, οι όροι «ειδικές μαθησιακές δυσκολίες» και «δυσλεξία» χρησιμοποιούνται εναλλακτικά και συχνά θεωρούνται ταυτόσημοι.
Η τοπική εκπαιδευτική αρχή της περιοχής Fife στη Μ.
Βρετανία σε συνεργασία με γονείς, εκπαιδευτικούς και μαθητές δημοσιοποίησε τον εξής εκπαιδευτικό ορισμό: «Οι ειδικές μαθησιακές δυσκολίες/δυσλεξία είναι μια μορφή δυσκολιών από τις οποίες οι πιο φανερές είναι τα επίμονα προβλήματα στην εκμάθηση της ανάγνωσης, της γραφής και της ορθογραφίας.
Επίσης μπορούν να επηρεάζονται και τα παρακάτω: η αριθμητική ικανότητα, οι κινητικές δεξιότητες, η επεξεργασία των πληροφοριών, η μνήμη και οι οργανωτικές ικανότητες.
Οι μαθητές με ειδικές μαθησιακές δυσκολίες/δυσλεξία μπορούν να αναγνωριστούν από την ικανότητά τους να επιδεικνύουν προφορικά την κατανόηση εννοιών.
Θα υπάρχουν σημαντικές αποκλίσεις στην επίδοση μεταξύ της περιοχής της δυσκολίας (π.χ. ικανότητα ανάγνωσης και γραφής) και των άλλων δεξιοτήτων.
Οι ειδικές μαθησιακές δυσκολίες/δυσλεξία εμφανίζονται σε όλα τα επίπεδα ικανοτήτων και τα κοινωνικο-οικονομικά
Ετυμολογικά ο όρος δυσλεξία είναι ελληνικός και προέρχεται από το μόριο δυσ-, που υποδηλώνει δυσκολία, και τη λέξη λόγος, που στα αρχαία ελληνικά σημαίνει ‘λέξη’.
Επομένως, ο όρος αναφέρεται σε ‘δυσκολία με τις λέξεις’.
Η δυσλεξία δεν είναι κατά βάση μια διαταραχή του προφορικού λόγου.
Ο προφορικός λόγος των δυσλεξικών παιδιών είναι φυσιολογικός αν και συχνά φτωχός και λακωνικός.
Το γραπτό σύστημα της γλώσσας με τα σύμβολα και τους κανόνες του είναι εκείνο που προκαλεί προβλήματα στα δυσλεξικά παιδιά
Οι προσπάθειες για έναν σαφή ορισμό της δυσλεξίας χρονολογούνται από τα τέλη του 19ου αιώνα.
Οι πρώτοι ορισμοί διατυπώθηκαν από γιατρούς, πράγμα αναμενόμενο, αφού αυτοί ήταν και οι πρώτοι μελετητές του φαινομένου.
Ακολούθησε μια στροφή προς κοινωνιολογικές και εκπαιδευτικές θεωρήσεις της δυσλεξίας και, αρκετά χρόνια αργότερα, έγινε λόγος γα τη δυσλεξία ως ‘σύνδρομο’ που δεν περιορίζεται μόνο στις αναγνωστικές δυσκολίες.
Η ιδέα αυτή είχε σημαντική επίδραση τόσο στις θεωρητικές προσεγγίσεις της δυσλεξίας όσο και στην πράξη.
Σήμερα όλο και περισσότεροι ερευνητές μιλούν για το ΄σύνδρομο δυσλεξίας’: ένα σύνολο χαρακτηριστικών που διαφέρουν σε βαθμό σοβαρότητας από άτομο σε άτομο (Miles, 1993, Thomson, 1990, Turner, 1997, BDA, 2003, 2004, 2005).
Ήδη από το 1969, ο Adams (1990) είχε εντοπίσει 32 διαφορετικούς ορισμούς για τη δυσλεξία σε ψυχολογικά και ιατρικά λεξικά.
Σήμερα, αν ψάξει κάποιος και διαβάσει 10 έρευνες ή άρθρα, θα βρει 10 διαφορετικούς ορισμούς της δυσλεξίας.
Συνεπώς, το να δώσει κανείς τον ορισμό της δυσλεξίας είναι ένα δύσκολο εγχείρημα.
Μια σύγχρονη θεώρηση απαιτεί λειτουργικούς ορισμούς που να εξυπηρετούν τις διαφορετικές θεωρίες αιτιολογικών παραγόντων, να επιδέχονται αλλαγές με βάση τα νέα ερευνητικά δεδομένα, να είναι περιεκτικοί και πληροφοριακοί και να κάνουν βήματα προς την καλύτερη κατανόηση του φαινομένου της δυσλεξίας (Reid, 2002).
Ανατρέχοντας στη διεθνή βιβλιογραφία βρίσκουμε έναν από τους πρώτους ορισμούς που εστιάζει στην ουσία του προβλήματος: «Δυσλεξία είναι η απροσδόκητη αποτυχία ενός παιδιού να κατακτήσει το γραπτό λόγο» (Snowling, 1987).
Ένας τέτοιος απλός αλλά ουσιαστικός ορισμός εκφράζει ακόμα και σήμερα το κύριο χαρακτηριστικό του δυσλεξικού παιδιού, δηλαδή την απροσδόκητη αποτυχία του στο γραπτό λόγο.
Ένας περιγραφικός ορισμός που υιοθετήθηκε τα τελευταία χρόνια από τη Βρετανική Εταιρία Δυσλεξίας, και θα μπορούσε να χαρακτηριστεί απλός και επικοινωνιακός για το ευρύ κοινό, ορίζει τη δυσλεξία ως «συνδυασμό ικανοτήτων και δυσκολιών που επηρεάζουν τη διαδικασία μάθησης σε έναν από τους παρακάτω τομείς: ανάγνωση, γραφή και ορθογραφία.
Ένα φαινόμενο που διαρκεί δια βίου.
Συνοδευτικές δυσκολίες μπορεί να υπάρχουν στο ρυθμό επεξεργασίας πληροφοριών, στη βραχυπρόθεσμη μνήμη, στην αλληλουχία, στην ακουστική ή/και οπτική αντίληψη, στην προφορική έκφραση και στις κινητικές δεξιότητες.
Η δυσλεξία επηρεάζει την κατάκτηση και χρήση του γραπτού λόγου, συμπεριλαμβανομένων των αλφαβητικών, αριθμητικών ή μουσικών συμβόλων. »Η δυσλεξία εκδηλώνεται ανεξάρτητα από κανονική νοημοσύνη και διδασκαλία.
Είναι ιδιοσυστασιακή στη φύση της και δεν εξαρτάται από κοινωνικο-οικονομική προέλευση και »Μερικά άτομα έχουν ξεχωριστές δημιουργικές ικανότητες, άλλα έχουν ευχέρεια στον προφορικό λόγο.
Ορισμένα δεν έχουν κάποιο ξεχωριστό ταλέντο· όλα όμως έχουν ‘δυνατά σημεία’ (British Dyslexia Association, 2003, 2004, 2005).
Στη χώρα μας δεν έχουν διατυπωθεί επίσημοι ορισμοί της δυσλεξίας από φορείς που έχουν σχέση με την εκπαίδευση, όπως το Υπουργείο Παιδείας, το Παιδαγωγικό Ινστιτούτο, ή άλλα παιδαγωγικά και ερευνητικά ιδρύματα.
Παρ’όλα αυτά, υιοθετούμε το αγγλοσαξωνικό μοντέλο θεώρησης της δυσλεξίας, όπου η δυσλεξία κατατάσσεται στις ειδικές μαθησιακές δυσκολίες και εκδηλώνεται με δυσκολίες στην κατάκτηση της ανάγνωσης, της ορθογραφημένης γραφής και σπανιότερα της αριθμητικής (Μαυρομμάτη, 2004).
Η ίδια συγγραφέας αναφέρει πως μπορεί ένα παιδί να εκδηλώνει δυσκολίες μόνο στην ορθογραφία (δυσορθογραφία) ή μόνο στις αριθμητικές έννοιες και πράξεις (δυσαριθμησία).
Η δυσορθογραφία και η δυσαριθμησία περιλαμβάνονται στην ευρύτερη κατηγορία των ειδικών
Ενδιαφέρον παρουσιάζει και ο ορισμός της Ένωσης Δυσλεξίας Ενηλίκων (Adult Dyslexia Association), ο οποίος θα μπορούσε να φιλοξενηθεί στην παρούσα έρευνα που πραγματεύεται το πρόβλημα της δυσλεξίας στην τριτοβάθμια εκπαίδευση και επομένως έχει να κάνει με πληθυσμό ενηλίκων.
Ο ορισμός αυτός αποδέχεται τη βιολογική βάση της δυσλεξίας, δίνοντας έμφαση όχι μόνο στα αρνητικά χαρακτηριστικά αλλά και στις θετικές της «Η δυσλεξία μπορεί να προκληθεί από ένα συνδυασμό δυσκολιών στη φωνολογική, οπτική και ακουστική επεξεργασία.
Δυσκολίες στην εύρεση λέξεων και στο ρυθμό επεξεργασίας πληροφοριών είναι συχνά παρούσες.
Ένας αριθμός από βιολογικά αίτια βρίσκονται πίσω από τις γνωστικές δυσκολίες και είναι πιθανό να συνυπάρχουν διάφορα αίτια σε κάθε άτομο.
Παρόλο που το δυσλεξικό άτομο έχει δυσκολίες στην εκμάθηση της ανάγνωσης, της γραφής και της ορθογραφίας, μπορεί να διδαχτεί τεχνικές και στρατηγικές για να ξεπεράσει αυτές τις δυσκολίες.
Κάθε άτομο με δυσλεξία είναι διαφορετικό και πρέπει να αντιμετωπίζεται ως μοναδικό.
Πολλά από τα άτομα αυτά έχουν ταλέντα και οι ίδιοι οι παράγοντες στους οποίους οφείλονται οι δυσκολίες ανάγνωσης και γραφής είναι υπεύθυνοι για την εμφάνιση θετικών χαρακτηριστικών, όπως η ικανότητα επίλυσης προβλημάτων, η δημιουργικότητα και η πρωτότυπη σκέψη» (Schloss, 1999)
Για τις ανάγκες της παρούσας διατριβής θα αναφερθούμε και στους ορισμούς που αναφέρονται αποκλειστικά στην τριτοβάθμια εκπαίδευση και αφορούν τους φοιτητές.
Προέρχονται από τον αγγλοσαξωνικό χώρο.
Ένα από τα πρώτα πανεπιστήμια που ασχολήθηκαν με τις Μ.Δ των φοιτητών είναι το Πανεπιστήμιο του Monash που ήδη από το 1993 εξέδωσε οδηγίες για την αποτελεσματική αντιμετώπιση των Μαθησιακών Δυσκολιών (Μ.Δ) και διατύπωσε τον ακόλουθο ορισμό: «Οι Μ.Δ είναι σοβαρές και παρατεταμένες δυσκολίες στην κατάκτηση των αναμενόμενων ικανοτήτων ανάγνωσης, γραφής, αριθμητικής και λογικής σκέψης με δεδομένη κανονική νοημοσύνη και απουσία άλλων αιτιών.
Οι Μ.Δ θεωρούνται ότι έχουν νευρολογική βάση.
Είναι εγγενείς στο άτομο, εκτείνονται σε όλη τη διάρκεια της ζωής του και επιτρέπουν ποικιλομορφία στα συμπτώματα που εμφανίζονται.
Δεν οφείλονται σε χαμηλό νοητικό δυναμικό, ανεπαρκή διδασκαλία ή συναισθηματικές δυσκολίες, παρόλο που τέτοιους είδους προβλήματα μπορεί να συνυπάρχουν. »Μερικοί φοιτητές με Μ.Δ δεν ανιχνεύονται εύκολα.
Ορισμένες από τις δυσκολίες που έχουν μπορούν να τις συναντήσουμε και στους υπόλοιπους φοιτητές.
Στην περίπτωση των φοιτητών με Μ.Δ υπάρχει διαφορά στο βαθμό, στη σοβαρότητα και στην αιτιολογία.
Μερικοί φοιτητές επιλέγουν να μη μιλήσουν στους καθηγητές και στους συμφοιτητές τους για τις δυσκολίες τους.
Μερικοί δε γνωρίζουν ούτε οι ίδιοι γιατί οι σπουδές τους δυσκολεύουν περισσότερο απ’ ό,τι τους άλλους.
Τέλος, υπάρχουν και αυτοί που έχουν επίσημη διάγνωση Μ.Δ από τη δευτεροβάθμια εκπαίδευση με βάση το σχολικό ιστορικό και τη ψυχολογική
Σαφής και απλός είναι ο ορισμός που διατυπώθηκε από το Κέντρο Μαθησιακής Υποστήριξης του Πανεπιστημίου του Bournemouth το 1998 για τις ανάγκες του πανεπιστημίου.
Ο ορισμός αυτός τονίζει την επίδραση της δυσλεξίας στην ακαδημαϊκή πορεία του ατόμου.
Οι δυσλεξικοί φοιτητές συναντούν δυσκολίες στην επεξεργασία των γλωσσικών συμβόλων και αυτό επηρεάζει την ακαδημαϊκή τους επίδοση. «Η δυσλεξία εμφανίζεται σαν μια ανισορροπία ικανοτήτων όπου το δυσλεξικό άτομο δεν είναι ικανό να διατυπώσει γραπτά ιδέες και πληροφορίες ανάλογες με τις νοητικές του ικανότητες, όπως αυτές διαφαίνονται από τον προφορικό του λόγο και την προφορική του
Το Πανεπιστήμιο του Coventry (1999) δίνει έναν λειτουργικό ορισμό της δυσλεξίας και αναφέρει ότι «η δυσλεξία αποκαλύπτεται με προβλήματα στη μνήμη και στο γραπτό λόγο.
Ο δυσλεξικός φοιτητής δίνει ένα γραπτό απλοϊκό, με ορθογραφικά λάθη και μη αναμενόμενο με βάση τον προφορικό του λόγο.
Το βασικό χαρακτηριστικό της δυσλεξίας είναι το χάσμα ανάμεσα στο τι γνωρίζουν οι δυσλεξικοί φοιτητές και στο τι μπορούν να αποδώσουν στο γραπτό τους.
Η δυσλεξία δεν αφορά μόνο το γραπτό λόγο, επηρεάζει και ορισμένες πλευρές της καθημερινής ζωής του ατόμου, όπως είναι ο προσανατολισμός και οι οργανωτικές
Σε έρευνες που έχουν σχέση με την τριτοβάθμια εκπαίδευση μπορεί ακόμη να χρησιμοποιηθεί και ο γενικότερος ορισμός που περιλαμβάνεται στην Έκθεση της Εθνικής Επιτροπής Εργασίας για τη Δυσλεξία στα Κολέγια και στα Πανεπιστήμια της Μ.
Βρετανίας και ο οποίος τονίζει πως «η δυσλεξία είναι μια σύνθετη νευρολογική κατάσταση που συναντάται περίπου στο 4% του γενικού πληθυσμού και πρωτογενώς επηρεάζει την κατάκτηση και χρήση του γραπτού λόγου, τη μνήμη και τις οργανωτικές ικανότητες του ατόμου.
Είναι μια νομικά αναγνωρισμένη ειδική ανάγκη και υπάρχουν πολλαπλά στοιχεία που θεμελιώνουν τη γενετική της αιτιολογία» (Singleton, 1999, σελ. 1).
Από όσα είπαμε μέχρι εδώ, είναι φανερό ότι κανένας ορισμός, μέχρι στιγμής, δεν μπορεί να θεωρηθεί ακριβής, σαφής ή απόλυτα σωστός.
Το γεγονός ότι διαφορετικά άτομα με δυσλεξία μπορεί να εμφανίζουν διαφορετικά συμπτώματα έχει σημασία, τόσο για τον ορισμό της δυσλεξίας που δίνουμε, όσο και για τα διαγνωστικά κριτήρια που υιοθετούμε.
Μια σύγχρονη θεώρηση της δυσλεξίας απαιτεί ορισμούς που μπορούν να συγκεκριμενοποιηθούν για ένα σκοπό και σε ένα ορισμένο πλαίσιο έτσι ώστε να είναι λειτουργικοί και αποτελεσματικοί στο χώρο στον οποίο εφαρμόζονται (Reid, 2002).
Για τις ανάγκες της παρούσας διατριβής υιοθετούμε τον ορισμό που διατυπώθηκε από το Coventry University-ένα αναγνωρισμένο ευρωπαϊκό ίδρυμα τριτοβάθμιας εκπαίδευσης-καθώς και τον ορισμό της Εθνικής Επιτροπής Εργασίας για τη Δυσλεξία στην Τριτοβάθμια Εκπαίδευση (Singleton,
Δομή και λειτουργία της τριτοβάθμιας εκπαίδευσης στην Ελλάδα
Το βασικό θεσμικό πλαίσιο της τριτοβάθμιας εκπαίδευσης που ισχύει σήμερα στη χώρα μας περιγράφεται στους νόμους 1404 του 1983 και 2188 του 1994.
Οι νόμοι αυτοί τροποποιήθηκαν και συμπληρώθηκαν από τον πιο πρόσφατο νόμο 2916/2001 («Διάρθρωση της ανώτατης εκπαίδευσης και ρύθμιση θεμάτων του τεχνολογικού τομέα αυτής»).
Σύμφωνα με το νόμο 2916/2001 η τριτοβάθμια Εκπαίδευση χωρίζεται σε Ανώτατη Πανεπιστημιακή Εκπαίδευση η οποία παρέχεται στα Πανεπιστήμια (Α.Ε.Ι) και Ανώτατη Τεχνολογική Εκπαίδευση η οποία παρέχεται στα Τεχνολογικά Εκπαιδευτικά Ιδρύματα (Τ.Ε.Ι).
Επιπλέον, από το ακαδημαϊκό έτος 1997/98 θεσμοθετήθηκε το Ελληνικό Ανοικτό Πανεπιστήμιο
Η Ανώτατη Πανεπιστημιακή Εκπαίδευση έχει ως αποστολή την υψηλή θεωρητική και σφαιρική κατάρτιση του μελλοντικού επιστημονικού δυναμικού της χώρας.
Στην Ανώτατη Πανεπιστημιακή Εκπαίδευση ανήκουν τα Πανεπιστήμια, τα Πολυτεχνεία, η Ανώτατη Σχολή Καλών Τεχνών και το Ελληνικό Ανοιχτό Πανεπιστήμιο.
Στην Ελλάδα λειτουργούν 20 Πανεπιστήμια σε διάφορες πόλεις της χώρας, τα οποία αποτελούνται από Σχολές, οι οποίες με τη σειρά τους διαιρούνται σε Τμήματα και Τομείς.
Η Ανώτατη Τεχνολογική Εκπαίδευση έχει ως ρόλο να συμβάλει στην αναπτυξιακή διαδικασία της χώρας και στην πρόοδο της επιστήμης και της εφαρμοσμένης έρευνας.
Η εκπαίδευση είναι προσανατολισμένη στην αφομοίωση και μεταφορά των δεδομένων της επιστήμης στην παραγωγή.
Οι σπουδές στα Τ.Ε.Ι, σε σύγκριση με αυτές στα Πανεπιστήμια, έχουν περισσότερο εφαρμοσμένο χαρακτήρα.
Στην Ελλάδα υπάρχουν 14 Τ.Ε.Ι, τα οποία αποτελούνται από Σχολές που περιλαμβάνουν δύο ή περισσότερα Τμήματα.
Τα Τ.Ε.Ι λειτουργούν σε διάφορες πόλεις, ενώ μερικά έχουν και ανεξάρτητα παραρτήματα σε άλλη πόλη.
Βασική προϋπόθεση για την εισαγωγή στην τριτοβάθμια εκπαίδευση είναι η κατοχή του απολυτηρίου του Ενιαίου Λυκείου, ενώ δικαίωμα εισαγωγής για ορισμένο αριθμό θέσεων των Τ.Ε.Ι έχουν και οι απόφοιτοι των Τεχνικών Επαγγελματικών Εκπαιδευτηρίων (Τ.Ε.Ε).
Η φοίτηση στα Πανεπιστήμια διαρκεί 4 έτη, εκτός από ορισμένες Σχολές όπου η φοίτηση μπορεί να διαρκέσει 5 ή 6 έτη.
Η φοίτηση στα Τ.Ε.Ι. διαρκεί 3 έτη+1έτος για πτυχιακή εργασία και πρακτική άσκηση.
Τα επιστημονικά πεδία στα οποία παρέχονται τίτλοι σπουδών από τα Πανεπιστήμια είναι: Ανθρωπιστικές, Νομικές και Κοινωνικές Επιστήμες, Θετικές Επιστήμες, Επιστήμες Υγείας, Τεχνολογικές Επιστήμες, Επιστήμες Οικονομίας και Διοίκησης, ενώ οι εξειδικεύσεις που προσφέρονται στα Τ.Ε.Ι. καλύπτουν τους τομείς: Γραφικών Τεχνών και Καλλιτεχνικών Σπουδών, Διοίκησης και Οικονομίας, Επαγγελμάτων Υγείας και Πρόνοιας, Τεχνολογικών Εφαρμογών, Τεχνολογίας Τροφίμων και Διατροφής,
Γεωπονίας και Μουσικής Τεχνολογίας.
Όλα τα ιδρύματα πανεπιστημιακής εκπαίδευσης έχουν διοικητική αυτοτέλεια, τελούν υπό την εποπτεία του κράτους και χρηματοδοτούνται από αυτό.
Οι σημαντικότερες θεσμικές αλλαγές που έγιναν στη χώρα μας στην τριτοβάθμια εκπαίδευση την τελευταία πενταετία είναι η αλλαγή στον τρόπο εισαγωγής στα Πανεπιστήμια (καθιέρωση γενικών εξετάσεων σε Β΄ και Γ΄ Λυκείου σε 9 μαθήματα Γενικής Παιδείας και Κατεύθυνσης, συμπεριλαμβανομένης της προφορικής βαθμολογίας κατά 30% και της γραπτής βαθμολογίας κατά 70%), η ένταξη των Τ.Ε.Ι. στην ανώτατη εκπαίδευση και η κατάρτιση νομοσχεδίων για τις μεταπτυχιακές σπουδές, την έρευνα και τη δια βίου
Σύμφωνα με την έκθεση του Ο.Ο.Σ.Α (OECD, 2001) στη χώρα μας έχει γίνει σημαντική πρόοδος σε θέματα πρωτοβουλιών και δράσεων για την αναβάθμιση της υλικοτεχνικής υποδομής της εκπαίδευσης και εξασφάλισης επιπλέον κονδυλίων μέσω του Β΄ Κοινοτικού Πλαισίου Στήριξης για έργα υποδομών και για τον τεχνολογικό εξοπλισμό των Πανεπιστημίων.
Στα Πανεπιστήμια και στα Τ.Ε.Ι έχουν υλοποιηθεί δίκτυα τηλεματικής προηγμένης τεχνολογίας για την υποστήριξη της εκπαίδευσης και της έρευνας, που δίνουν τη δυνατότητα για άμεση διεθνή επικοινωνία και πρόσβαση σε παγκόσμιες πηγές
Παρά τα βήματα που έχουν γίνει, η εθνική δαπάνη για τη συνολική εκπαίδευση φτάνει μόλις το 3,5% του Α.Ε.Π έναντι 5% του μέσου όρου των άλλων χωρών του Ο.Ο.Σ.Α.
Η διαδικασία εκσυγχρονισμού του εκπαιδευτικού μας συστήματος έχει ήδη φέρει τα πρώτα αποτελέσματα, όπως αναδεικνύουν οι διεθνείς και εθνικοί δείκτες.
Η βελτίωση αυτή είναι πιο σημαντική αν ληφθεί υπόψη το σημείο εκκίνησης.
Ωστόσο, η γεωγραφική κατανομή της ανώτατης εκπαίδευσης στην Ελλάδα δείχνει ότι αυτή είναι εμφανώς άνιση.
Υπάρχουν περιοχές με περίπου ολοκληρωμένη ανάπτυξη και περιοχές με φτωχή ανάπτυξη.
Η αναλογία του αριθμού φοιτητών ανά 1.000 κατοίκους μιας πόλης εμφανίζει μεγάλες διαφοροποιήσεις, φτάνοντας ακόμη και σε ακραία φαινόμενα (πάνω από 400 φοιτητές ανά 1.000 κατοίκους στο Μεσολόγγι, πάνω από 300 στη Φλώρινα, πάνω από 200 στην Κοζάνη, στην Άρτα, στην Ηγουμενίτσα).
Επιπλέον, 11 από τους 50 Νόμους της χώρας (εκτός Αττικής) δεν διαθέτουν Τμήμα Πανεπιστημίου ή Τ.Ε.Ι.
Το στοιχείο αυτό πρέπει να ληφθεί σοβαρά υπόψη στο χωροταξικό και στρατηγικό σχεδιασμό των νέων ιδρυμάτων ανώτατης εκπαίδευσης.
Ένα βασικό χαρακτηριστικό ανάπτυξης που επισημαίνεται από την Ευρωπαϊκή Ένωση είναι η διεύρυνση της ελληνικής ανώτατης εκπαίδευσης τη δεκαετία 1992-2003.
Η διεύρυνση αυτή αφορά τόσο τον αριθμό των καινούριων Τμημάτων που δημιουργήθηκαν σε Α.Ε.Ι και Τ.Ε.Ι, όσο και την αλματώδη αύξηση του αριθμού των εισακτέων φοιτητών.
Μέσα στην πενταετία 1996-2001 δημιουργήθηκαν και άρχισαν να λειτουργούν 80 νέα Τμήματα Πανεπιστημίων και Τ.Ε.Ι, τα οποία αύξησαν τον αριθμό των λειτουργούντων Τμημάτων από 325 σε 405 (αύξηση κατά 25% περίπου).
Επίσης, μέσα στην ίδια πενταετία, αυξήθηκε ο αριθμός των φοιτητών της ανώτατης εκπαίδευσης κατά 80% περίπου.
Τούτο σημαίνει ότι στο διάστημα αυτό υπήρξε μια ραγδαία ανάπτυξη της ανώτατης εκπαίδευσης της Ελλάδας με οικονομικούς πόρους από το Β΄ Κ.Π.Σ.
Η άνοδος του μορφωτικού επιπέδου του ελληνικού πληθυσμού συνδέεται με τη μεγάλη αύξηση των προσφερόμενων θέσεων στην τριτοβάθμια εκπαίδευση.
Σύμφωνα με τα στοιχεία του ΥΠ.Ε.Π.Θ, το 2002 ο αριθμός των εισακτέων στην τριτοβάθμια ανήλθε στους 83.050, ενώ 7 χρόνια νωρίτερα, το 1995, ο αριθμός των εισακτέων ήταν 45.666.
Δηλαδή μέσα σχεδόν σε μια πενταετία ο αριθμός των εισακτέων διπλασιάστηκε.
Επιπλέον, αν χρησιμοποιήσουμε ως βάση αναφοράς την ηλικιακή ομάδα από 18 έως 21 ετών, το ποσοστό συμμετοχής της εν λόγω ηλικιακής ομάδας στην ελληνική ανώτατη εκπαίδευση έφτασε το 2002 σε 58% έναντι 27% που ήταν το 1993.
Με δεδομένη τη σταδιακή δημογραφική μείωση του πληθυσμού των ηλικιακών αυτών ομάδων στη χώρα μας, το προαναφερθέν ποσοστό συμμετοχής στην ανώτατη εκπαίδευση είναι από τα υψηλότερα στην Ευρώπη.
Τα στοιχεία του Ο.Ο.Σ.Α δείχνουν ότι η χώρα μας χαρακτηρίζεται από γενικότερη άνοδο του μορφωτικού της επιπέδου.
Ο αριθμός των ατόμων ηλικίας 25-34 ετών που διαθέτει μόρφωση τριτοβάθμιας εκπαίδευσης, έχει σχεδόν τριπλασιαστεί σε σχέση με το αντίστοιχο ποσοστό των ατόμων 55-64 ετών (26% έναντι 9%).
Γενικά, όλες οι χώρες παρουσιάζουν αύξηση του αντίστοιχου ποσοστού αλλά με χαμηλότερες διακυμάνσεις.
Ειδικότερα, το 12% του ελληνικού πληθυσμού ηλικίας 25-64 ετών έχει αποκτήσει πανεπιστημιακούς τίτλους σπουδών, όταν το αντίστοιχο ποσοστό σε άλλες χώρες είναι αρκετά χαμηλότερο (π.χ.
Αυστρία 6%, Δανία και Πορτογαλία 7%, Ιταλία 9%, Γαλλία και Πολωνία 11%) (OECD, 2001, σελ. 43).
Η άνοδος του μορφωτικού επιπέδου σχετίζεται θετικά με την επιταχυνόμενη οικονομική ανάπτυξη.
Σε σχέση με τα άλλα κράτη της Ευρωπαϊκής Ένωσης, η χώρα μας προηγείται (μαζί με την Ιρλανδία, την Ιταλία και την Ισπανία), στην άνοδο του μορφωτικού της επιπέδου με αύξηση της τάξης του 1% στον ετήσιο ρυθμό ανάπτυξης.
Επιπλέον, τα άτομα με σπουδές πέραν της υποχρεωτικής δευτεροβάθμιας εκπαίδευσης αντιμετωπίζουν πολύ λιγότερη ανασφάλεια στο χώρο εργασίας τους σε σχέση με τους εργαζόμενους που το εκπαιδευτικό τους επίπεδο περιορίζεται στην υποχρεωτική εκπαίδευση (6% έναντι 13,5% αντίστοιχα).
Άρα μπορούμε να θεωρήσουμε, χωρίς να εξετάζονται άλλοι παράγοντες, ότι η συνέχιση των σπουδών πέραν των υποχρεωτικών προσφέρει επιπλέον ασφάλεια στα άτομα στο χώρο εργασίας (European Commission, 2000).
Προσπαθώντας να δούμε με κριτική ματιά τα μείζονα προβλήματα της τριτοβάθμιας εκπαίδευσης σήμερα, θεωρούμε ότι αυτά πρωτίστως δεν έχουν να κάνουν με τη θεσμική της δομή αλλά μάλλον με ποιοτικούς προσανατολισμούς, προκειμένου να εκσυγχρονίσει τα προγράμματα σπουδών και τον τεχνολογικό της εξοπλισμό για να σταθεί διεθνώς με επάρκεια και αξιοπρέπεια.
Η εγκατάλειψη συγκεντρωτικών δομών και η δημιουργία κινήτρων προς την κατεύθυνση της αποκέντρωσης είναι επιβεβλημένη και έχει ήδη ξεκινήσει με το δικαίωμα αυτοδιοίκησης που έχει δοθεί στα πανεπιστήμια και με τη δημιουργία περιφερειακών πανεπιστημίων.
Εν τούτοις, διαπιστώνονται κοινωνικο-οικονομικές, γεωγραφικές και άλλες ανισότητες στις ευκαιρίες πρόσβασης των παιδιών στην τριτοβάθμια εκπαίδευση και ελλιπής σύνδεση των Πανεπιστημίων με την αγορά εργασίας.
Η ζήτηση για πανεπιστημιακή εκπαίδευση αντιμετωπίζεται περισσότερο βάσει των αρχών μιας «μηχανιστικής ισότητας» παρά βάσει ενός σχεδιασμού του ανθρώπινου δυναμικού ή της αγοράς εργασίας (Κάτσικας &
Ένα ακόμη πρόβλημα είναι αυτό της χρηματοδότησης των Α.Ε.Ι και Τ.Ε.Ι και της ανεύρεσης σταθερών οικονομικών πόρων.
Σε περιόδους ανάπτυξης, κάποιες χώρες του Ο.Ο.Σ.Α αφιέρωσαν 20% των προϋπολογισμών τους στην εκπαίδευση, υψηλότερο και από αυτό της άμυνας.
Εν όψει της ισχυρής απαίτησης για εκπαίδευση και των προβλημάτων που αντιμετωπίζει η Ελλάδα για να οδηγήσει την οικονομία της στην κατάλληλη ταχύτητα, οι διατιθέμενοι πόροι είναι αυτονόητα ανεπαρκείς.
Παρά την τεράστια πρόοδο που έχει γίνει στις παροχές, οι όποιες αλλαγές από εδώ και πέρα δεν μπορεί παρά να είναι πιο αργές και σταθερές, αφού το ελληνικό σύστημα ανώτατης εκπαίδευσης δεν μπορεί να αφομοιώσει σήμερα ρυθμούς ανάπτυξης ανάλογους με αυτούς της πενταετίας 1996-2001.
Επομένως, η επόμενη φάση θα είναι εξισορροπητική με αξιολόγηση των επιπτώσεων των αλλαγών που έχουν γίνει στη δομή και τη λειτουργία της τριτοβάθμιας εκπαίδευσης την τελευταία
Διατύπωση του ερευνητικού προβλήματος H ραγδαία αύξηση των προσφερόμενων θέσεων στην τριτοβάθμια εκπαίδευση την τελευταία πενταετία, υποδηλώνει την τάση για μαζικότερη πρόσβαση των νέων στην ανώτατη βαθμίδα της εκπαίδευσης.
Το νοητικό δυναμικό των νέων αποτελεί ένα κοινωνικό, πολιτιστικό και οικονομικό κεφάλαιο, το οποίο το κράτος δεν μπορεί να αγνοεί.
Όταν μια μαθησιακή δυσκολία, όπως η δυσλεξία, εμποδίζει την πρόσβαση στην τριτοβάθμια εκπαίδευση ατόμων κατά τα άλλα έξυπνων και ικανών, τότε η κοινωνία και το κράτος είναι αυτοί που
Η ζήτηση για ανώτατη εκπαίδευση ολοένα και αυξάνεται, αν μελετήσουμε τη διαχρονική εξέλιξη του φοιτητικού πληθυσμού τις τελευταίες δεκαετίες (Κάτσικας & Καββαδίας, 2000).
Οι λόγοι που οδηγούν όλο και περισσότερους νέους στη συνέχιση των σπουδών μετά το λύκειο είναι οικογενειακοί, κοινωνικοί και οικονομικοί.
Ακόμα, και με δεδομένο ότι η αγορά εργασίας δεν έχει τη δυνατότητα να απορροφήσει όλους τους πτυχιούχους σε δουλειές αντίστοιχες με το επίπεδό τους, η χώρα ως σύνολο έχει να ωφεληθεί από έναν πληθυσμό με υψηλό επίπεδο παιδείας.
Από την κατάσταση αυτή δε μπορούν να εξαιρεθούν τα άτομα με μαθησιακές δυσκολίες, που έχουν-όπως όλοι-το κοινωνικό δικαίωμα για παιδεία σε όλες τις βαθμίδες της εκπαίδευσης (Holloway, 2001).
Ο πληθυσμός των δυσλεξικών μαθητών διαχέεται στο πλαίσιο της γενικής εκπαίδευσης σε σημαντικό ποσοστό.
Οι δυσλεξικοί μαθητές αποτυγχάνουν να αποκτήσουν τις γλωσσικές δεξιότητες που σχετίζονται με την ανάγνωση, τη γραφή και την ορθογραφία, αδυναμία που δεν οφείλεται σε διανοητικό ή οργανικό πρόβλημα.
Από την άλλη πλευρά, διατηρούν δυνατότητες φυσιολογικής λειτουργίας και χαρακτηρίζονται από δεξιότητες μη λεκτικών όψεων (Πόρποδας, 1990).
Παρόλο που τα τελευταία χρόνια η κοινή γνώμη και ο εκπαιδευτικός κόσμος έχουν ευαισθητοποιηθεί γύρω από το θέμα της δυσλεξίας, λίγοι είναι εκείνοι που γνωρίζουν σε βάθος τις ιδιαίτερες μαθησιακές και εκπαιδευτικές ανάγκες των δυσλεξικών ατόμων σε όλες τις βαθμίδες της εκπαίδευσης.
Η δυσλεξία υπήρξε, και εξακολουθεί να είναι, το πεδίο εύλογης επιστημονικής έρευνας και αντιπαράθεσης.
Από ιατρικό πρόβλημα τη δεκαετία του ΄60, έφτασε να αναγνωρίζεται σήμερα ως μια ιδιαιτερότητα στον τρόπο επεξεργασίας του γραπτού λόγου.
Οι βασικότερες όμως απόψεις ως προς τα χαρακτηριστικά της δυσλεξίας και τους τρόπους αντιμετώπισής της έχουν αρχίσει να συγκλίνουν.
Όσον αφορά την τριτοβάθμια εκπαίδευση, η βασική διαφωνία είναι κατά πόσο οι φοιτητές με δυσκολία στην ανάγνωση και τη γραφή δικαιούνται ή όχι μια θέση στα πανεπιστήμια και με ποιο τρόπο οι φοιτητές αυτοί μπορούν με αξιοπιστία να εντοπιστούν και να βοηθηθούν (Pumfrey, 1998, Singleton, 1999).
Το θεσμικό πλαίσιο της τριτοβάθμιας εκπαίδευσης στη χώρα μας (νόμος 2083/1992) δεν αναφέρεται σε θέματα που αφορούν φοιτητές με δυσλεξία.
Ο πρόσφατος νόμος για την ειδική αγωγή (2817/2000) ρυθμίζει θέματα που σχετίζονται με τη δυσλεξία στην πρωτοβάθμια και δευτεροβάθμια εκπαίδευση, χωρίς να υπάρχει καμία αναφορά στην τριτοβάθμια εκπαίδευση.
Κάποια άλλα παλιότερα προεδρικά διατάγματα και εγκύκλιοι του Υπουργείου Παιδείας (Π.Δ. 57/1990, Π.Δ. 26/2002, εγκύκλιος Γ2/224/15.11.1993) αναφέρονται αποκλειστικά και μόνο στον τρόπο εξέτασης δυσλεξικών μαθητών και μαθητών με ειδικές ανάγκες.
Η εγκύκλιος με αριθμό Φ.142/83/7104/19.12.1990, η οποία ενημερώνει τους πρυτάνεις των Α.Ε.Ι και τους Προέδρους των Τ.Ε.Ι για τον προφορικό τρόπο εξέτασης των δυσλεξικών φοιτητών στις τμηματικές και πτυχιακές εξετάσεις, είναι η μόνη επίσημη αναφορά στο πρόβλημα της δυσλεξίας στην τριτοβάθμια εκπαίδευση.
Διαπιστώνουμε, λοιπόν, μια απουσία ενδιαφέροντος για το θέμα της δυσλεξίας στη χώρα μας σε επίπεδο τριτοβάθμιας εκπαίδευσης ή μια αποσιώπησή του σαν να ξεπερνιέται μετά το τέλος του σχολείου.
Τίθεται, επομένως, το ερώτημα αν υφίσταται η δυσλεξία στην ενήλικη ζωή.
Όπως γνωρίζουμε από τη διεθνή βιβλιογραφία, η μαθησιακή αυτή δυσκολία ακολουθεί το άτομο δια βίου και είναι πιθανό οι δυσλεξικοί μαθητές που περνούν στην τριτοβάθμια εκπαίδευση να χρειάζονται ειδική βοήθεια για να ανταποκριθούν στις απαιτήσεις των σπουδών τους.
Αυτό ακριβώς το κενό έρχεται να καλύψει η παρούσα έρευνα: την έλλειψη αξιόπιστων και επίσημων στοιχείων σχετικά με το αν υπάρχουν φοιτητές με δυσλεξία στην ελληνική ανώτατη εκπαίδευση και πώς προχωράνε στις ακαδημαϊκές τους σπουδές σε μία βαθμίδα εκπαίδευσης που φαίνεται να αγνοεί την ύπαρξή τους.
Ένα σημαντικό θέμα που σχετίζεται με τη δυσλεξία στην τριτοβάθμια εκπαίδευση είναι το θέμα της διάγνωσης.
Στη βιβλιογραφία γίνεται εκτενής λόγος για τις διαφορετικές προσεγγίσεις ως προς την αξιολόγηση των μαθησιακών δυσκολιών των ενηλίκων σε σχέση με αυτές των παιδιών.
Κατ’αρχήν, έχουμε κάποιους φοιτητές που έρχονται στο πανεπιστήμιο με επίσημη διάγνωση δυσλεξίας που πήραν κατά τα σχολικά τους χρόνια από αναγνωρισμένο φορέα.
Υπάρχει, όμως, και η κατηγορία των «αντισταθμισμένων» δυσλεξικών (compensated dyslexics) στους οποίους τα πρωτογενή συμπτώματα της δυσλεξίας έχουν εξαλειφθεί ή μειωθεί σημαντικά.
Τα άτομα αυτά δεν μπορούν να θεωρηθούν πλέον ως δυσλεξικά ή θεωρούνται ως μια ξεχωριστή κατηγορία (Riddick, Farmer & Sterling, 1997).
Ακόμη, υπάρχει ένας άγνωστος αριθμός φοιτητών που ενώ μέχρι τώρα δεν είχαν διαγνωστεί ως δυσλεξικοί, υποψιάζονται ότι έχουν δυσλεξία.
Οι τελευταίοι, είτε επειδή δυσκολεύονται ιδιαίτερα στις γραπτές εξετάσεις, είτε κατόπιν προτροπής κάποιου καθηγητή, ζητούν επίσημη αξιολόγηση για να διαπιστώσουν αν πραγματικά έχουν πρόβλημα.
Οι φοιτητές αυτοί πέρασαν αδιάγνωστοι σε όλες τις προηγούμενες βαθμίδες της εκπαίδευσης.
Η υπόθεση που κάνουμε για την ύπαρξη ενός σημαντικού αριθμού φοιτητών με δυσλεξία στη χώρα μας βασίζεται στην αντίστοιχη διεθνή εμπειρία, που δείχνει πως χρόνο με το χρόνο όλο και περισσότερα άτομα με δυσλεξία συνεχίζουν τις σπουδές τους σε ανώτατο επίπεδο (Waterfield, 1998, Smith, Carroll & Elkins, 1999).
Οι βασικοί λόγοι που οδηγούν στην αύξηση των φοιτητών με ειδικές μαθησιακές δυσκολίες/δυσλεξία στα πανεπιστήμια είναι η γενικότερη αύξηση του φοιτητικού πληθυσμού τις τελευταίες δεκαετίες και η έγκαιρη διάγνωση των μαθησιακών δυσκολιών στην πρώτη και δεύτερη βαθμίδα της εκπαίδευσης, που έχει σαν αποτέλεσμα την παρέμβαση και αντιμετώπιση των δυσκολιών στα χρόνια του σχολείου.
Σ’ αυτό συμβάλλει σημαντικά η ενημέρωση και η ευαισθητοποίηση γονέων και εκπαιδευτικών σχετικά με τη δυσλεξία με αποτέλεσμα κάθε χρόνο να παραπέμπονται περισσότερα παιδιά για αξιολόγηση (Singleton, 1999).
Επιπλέον, η ‘ετικέτα’ της δυσλεξίας δεν φαίνεται να στιγματίζει το άτομο όπως στο παρελθόν, αφού είναι πιο αποδεκτή τόσο από το ίδιο το άτομο όσο και από την οικογένειά του (Πολυχρονοπούλου, 1993, McLoughlin, Fitzgibbon & Young, 1994).
Κάτι τέτοιο, βέβαια, για την ελληνική πραγματικότητα, τελεί υπό διερεύνηση στην παρούσα έρευνα.
Στη χώρα μας οι έρευνες για τη συχνότητα εμφάνισης δυσλεξίας στις τρεις βαθμίδες της εκπαίδευσης είναι ελάχιστες.
Σύμφωνα με τα στοιχεία του Κ.Ε.Ε (2005), οι μαθητές με ειδικές ειδικές μαθησιακές δυσκολίες (δυσλεξία) κατά το σχολικό έτος 2003-04 ανέρχονταν σε 1.061 σε σύνολο 580.032 μαθητών (ποσοστό 0,18%) στην πρωτοβάθμια εκπαίδευση και 9.277 σε σύνολο 647.736 μαθητών (ποσοστό 1,43%) στη δευτεροβάθμια εκπαίδευση.
Σύμφωνα με τα στοιχεία της Β΄ Διεύθυνσης Δευτεροβάθμιας Εκπαίδευσης Θεσσαλονίκης, η εξέλιξη του ποσοστού των δυσλεξικών υποψηφίων για τις πανελλήνιες εξετάσεις τα τέσσερα πρόσφατα έτη ήταν: 0,2% το 1998, 0,6% το 1999, 0,6%, το 2000 και 0,9% το 2001 (Τσαρούχας, 2002).
Μια πιλοτική έρευνα διεξήχθη από την ερευνήτρια της παρούσας διατριβής με θέμα την εισαγωγή τελειόφοιτων μαθητών με δυσλεξία στην τριτοβάθμια εκπαίδευση το ακαδημαϊκό έτος 2001-02 (Σταμπολτζή, 2003).
Διερευνήθηκαν, επίσης, οι επαγγελματικές προτιμήσεις των δυσλεξικών τελειοφοίτων.
Το δείγμα προερχόταν από 201 λύκεια της Αττικής και περιλάμβανε 4.623 μαθητές.
Η συχνότητα δυσλεξίας υπολογίστηκε σε 1,9% για τους επιτυχόντες στην τριτοβάθμια εκπαίδευση.
Τα ποσοστά δυσλεξίας ήταν 0,5% για τα Α.Ε.Ι. και 1,4% για τα Τ.Ε.Ι.
Ως προς το φύλο, η αναλογία δυσλεξικών κοριτσιών και αγοριών ήταν 1:2,3.
Άλλα επίσημα δημοσιευμένα στοιχεία για τη δυσλεξία στην ελληνική τριτοβάθμια εκπαίδευση δεν εντοπίστηκαν.
Ένας παράγοντας που επισημαίνεται από τον Καρβούνη (2004) είναι η απουσία υποστηρικτικών προγραμμάτων για τους δυσλεξικούς μαθητές στη δευτεροβάθμια εκπαίδευση.
Σύμφωνα με τα στοιχεία του Κ.Ε.Ε για το έτος 2002-2003, μόνο το 1,2% των σχολείων δευτεροβάθμιας εκπαίδευσης λειτούργησαν τμήματα ένταξης για τους μαθητές με ειδικές εκπαιδευτικές ανάγκες.
Το αντίστοιχο ποσοστό των δημοτικών σχολείων ήταν αρκετά υψηλότερο (9,8%).
Το γεγονός αυτό σημαίνει ότι στη δευτεροβάθμια εκπαίδευση οι μαθητές με δυσλεξία έχουν ελάχιστες ευκαιρίες βελτίωσης των ικανοτήτων ανάγνωσης και γραφής μέσα στο πλαίσιο του δημόσιου σχολείου, γι’ αυτό καταφεύγουν σε εξωσχολικές παρεμβάσεις που προσφέρονται ιδιωτικά από διαφόρους ειδικούς, προκειμένου να βελτιώσουν τις ακαδημαϊκές τους δεξιότητες και να εισαχθούν στην τριτοβάθμια εκπαίδευση.
Από την ανασκόπηση της παρούσας κατάστασης είναι επιτακτική η ανάγκη για συστηματική καταγραφή του φαινομένου της δυσλεξίας σε όλες της βαθμίδες της εκπαίδευσης.
Έτσι, δε θα παρατηρούνται φαινόμενα όπως αυτό του 2002, όπου έγινε λόγος από τα μέσα μαζικής ενημέρωσης για υποτιθέμενη ‘επιδημία’ δυσλεξικών τελειοφοίτων σε ορισμένες περιοχές με σκοπό την εισαγωγή τους στην τριτοβάθμια εκπαίδευση χωρίς να υπάρχουν επίσημα στοιχεία που να τεκμηριώνουν και να αποδεικνύουν την καταγγελία.
Αναγκαία θεωρείται η δημιουργία διεπιστημονικών ομάδων που θα χορηγούν επίσημες διαγνώσεις μετά από προσεκτική αξιολόγηση όλων των χαρακτηριστικών του κάθε μαθητή και οι οποίες θα επιμορφώνονται με τα νέα επιστημονικά δεδομένα που προκύπτουν ανά τακτά χρονικά διαστήματα (Δράκος, 2002).
Επιπλέον, η απαλλαγή από τις γραπτές εξετάσεις που ισχύει στη χώρα μας για τους δυσλεξικούς μαθητές (Π.Δ.57/90), σίγουρα διευκολύνει την πρόσβασή τους στην τριτοβάθμια εκπαίδευση, αλλά δε διασφαλίζει την ικανοποιητική πρόοδό τους στη διάρκεια των σπουδών τους, πόσω μάλλον την αποφοίτησή τους από το
Εξετάζοντας την ξένη βιβλιογραφία, βρίσκουμε αρκετές μονογραφίες ατόμων με δυσλεξία που μιλούν για τις σχολικές και μετα-σχολικές τους εμπειρίες, τις δυσκολίες που συνάντησαν, τις προσαρμοστικές στρατηγικές που ανέπτυξαν και τη μετέπειτα επαγγελματική τους σταδιοδρομία (Boetsch, Green & Pennington, 1996, Riddick, Farmer & Sterling, 1997, Hellendoorn & Ruijssenaars, 2000).
Οι ιστορίες ζωής των δυσλεξικών φοιτητών, που παρουσιάζονται στο δεύτερο μέρος της παρούσας διατριβής έχουν στόχο να διαφωτίσουν τις ψυχο-συναισθηματικές πλευρές της δυσλεξίας και τις δυσκολίες που τη συνοδεύουν σε προσωπικό και κοινωνικό επίπεδο.
Επιπλέον, η συμμετοχή των δυσλεξικών φοιτητών στη διερεύνηση θεμάτων που τους αφορούν αποτελεί ευκαιρία να αξιοποιήσουν τις εμπειρίες και τις γνώσεις τους (Kitchen, 2000).
Με βάση τα όσα εκθέσαμε παραπάνω, τα ερευνητικά ερωτήματα που διερευνούνται Ποια είναι η συχνότητα εμφάνισης δυσλεξίας στον ελληνικό φοιτητικό πληθυσμό και πόσο διαφέρει το ποσοστό αυτό από τα αντίστοιχα ποσοστά στις άλλες χώρες (Μ.
Βρετανία, Αμερική, Αυστραλία);
Πώς διαμορφώνεται στο φοιτητικό πληθυσμό της χώρας μας η αναλογία δυσλεξικών κοριτσιών προς δυσλεξικά αγόρια;
Σε ποια τμήματα Α.Ε.Ι και Τ.Ε.Ι επιλέγουν να σπουδάσουν οι δυσλεξικοί μαθητές;
Ποιες είναι οι επαγγελματικές τους προτιμήσεις και κατά πόσο αυτές επηρεάζονται από τη μαθησιακή τους δυσκολία;
Ποιες πρακτικές ακολουθούν τα ελληνικά πανεπιστήμια ως προς τη διάγνωση, την υποστήριξη και τον τρόπο εξέτασης των δυσλεξικών φοιτητών;
Υπάρχουν διαφορές μεταξύ Α.Ε.Ι. και Τ.Ε.Ι. στον τρόπο αντιμετώπισης της δυσλεξίας;
Ποια είναι τα γνωστικά και ψυχο-συναισθηματικά χαρακτηριστικά των δυσλεξικών φοιτητών που σπουδάζουν σε ανώτατα εκπαιδευτικά ιδρύματα της χώρας μας;
Πώς αντιλαμβάνονται τις δυσκολίες τους και πώς τις αντιμετωπίζουν;
Ποιες είναι οι απόψεις τους για τη δυσλεξία και πόσο θεωρούν ότι επηρεάζει τη ζωή Ποιοι παράγοντες δρουν προστατευτικά και ποιοι ανασταλτικά στην ακαδημαϊκή πρόοδο των δυσλεξικών φοιτητών;
Σπουδαιότητα και σημασία της έρευνας Η τριτοβάθμια εκπαίδευση στη χώρα μας έχει υποστεί πολλές συνεχόμενες αλλαγές και μεταρρυθμίσεις ως προς τη δομή της, τη λειτουργία της, το σύστημα πρόσβασης, το περιεχόμενο των σπουδών, τα προσόντα του ακαδημαϊκού προσωπικού κλπ.
Επιπλέον, η σύνθεση του φοιτητικού πληθυσμού έχει αλλάξει με την εισαγωγή ειδικών ομάδων του πληθυσμού (άτομα με προβλήματα ακοής, όρασης και άλλων τομέων της υγείας), Ελλήνων του εξωτερικού και αλλοδαπών φοιτητών.
Ακόμη υπάρχει και ένα ποσοστό αποφοίτων Τεχνικών Επαγγελματικών Εκπαιδευτηρίων (Τ.Ε.Ε) που εισάγονται επιπλέον του συνολικού αριθμού στα Τ.Ε.Ι, ενώ στο συνολικό αριθμό φοιτητών περιλαμβάνονται και οι φοιτητές με μετεγγραφή ή κατάταξη από άλλη σχολή (Τσούντας & Χρονοπούλου, 1995).
Η πρόσφατη έκθεση του Ο.Ο.Σ.Α (2003) για την εκπαίδευση στη χώρα μας αναφέρεται στα θετικά σημεία αλλά και στα προβλήματα του ελληνικού εκπαιδευτικού συστήματος, κάνει μια αυτο-αξιολόγηση ξεκινώντας από το συνολικό σύστημα και προχωρεί σε κάθε βαθμίδα εκπαίδευσης χωριστά, αναλύοντας θέματα που σχετίζονται με τους πόρους, την οργάνωση, τη χάραξη πολιτικής, την ποιοτική αναβάθμιση των σπουδών, την αποκέντρωση κ.α.
Το θέμα της δυσλεξίας στην τριτοβάθμια εκπαίδευση δε φαίνεται να έχει απασχολήσει μέχρι σήμερα τους επίσημους φορείς (Υπουργείο Παιδείας, Παιδαγωγικό Ινστιτούτο, ιδρύματα τριτοβάθμιας εκπαίδευσης).
H καταγραφή της υπάρχουσας κατάστασης όσον αφορά τους φοιτητές με δυσλεξία στα Α.Ε.Ι και τα Τ.Ε.Ι, κρίνεται αναγκαία στη φάση αυτή για τη δημιουργία θεσμών και υποδομών ώστε τα εκπαιδευτικά ιδρύματα να είναι σε θέση να ανταποκριθούν σε θέματα που συνδέονται με τη δυσλεξία σε συλλογικό επίπεδο.
Με την έρευνα αυτή επιδιώκεται η ευαισθητοποίηση και ενημέρωση της ακαδημαϊκής κοινότητας αλλά και της πολιτείας σε θέματα που αφορούν τη διάγνωση και υποστήριξη ενηλίκων με δυσλεξία, αλλά και η δημιουργία ενός θεσμικού πλαισίου για τις μαθησιακές δυσκολίες στην ανώτατη εκπαίδευση, το οποίο έχει άμεση ανάγκη το εκπαιδευτικό μας σύστημα.
Ας μην ξεχνάμε, ότι λόγω ελλείψεως πληροφόρησης, πολλοί είναι εκείνοι που ακόμα πιστεύουν πως η δυσλεξία παύει να υφίσταται μετά το τέλος του σχολείου (Πολυχρονοπούλου, 2003).
Επιπλέον, πουθενά στην ελληνική εκπαιδευτική νομοθεσία δεν ορίζεται το πρόβλημα και δεν αναφέρονται τρόποι αντιμετώπισής του.
Με τη νομοθετική ρύθμιση των προφορικών εξετάσεων των δυσλεξικών μαθητών στη δευτεροβάθμια και κατ’ επέκταση στην τριτοβάθμια εκπαίδευση, θεωρήθηκε ότι λύθηκε το πρόβλημα της δυσλεξίας με εύκολο και οικονομικό τρόπο (Καρβούνης, 2004).
Από τα αποτελέσματα της έρευνας θα προκύψει ένας ενιαίος τρόπος καταγραφής του προβλήματος της δυσλεξίας που θα μπορεί να εφαρμοστεί σε όλα τα Α.Ε.Ι και Τ.Ε.Ι της χώρας, ώστε να υπάρχουν ετήσια επίσημα στατιστικά στοιχεία για τους φοιτητές με δυσλεξία και να είναι δυνατές οι συγκρίσεις και τα συμπεράσματα σε εθνικό επίπεδο.
Στη διεθνή βιβλιογραφία βρίσκουμε αρκετές μονογραφίες ατόμων με δυσλεξία που μιλούν για τις σχολικές τους εμπειρίες, τις δυσκολίες που συνάντησαν, τις προσαρμοστικές στρατηγικές που ανέπτυξαν και τη μετέπειτα επαγγελματική τους σταδιοδρομία.
Οι ιστορίες ζωής των δυσλεξικών ατόμων που παρουσιάζονται στο δεύτερο μέρος της διατριβής αποκαλύπτουν κρυμμένες πτυχές του προβλήματος της δυσλεξίας και δείχνουν πως ένα μαθησιακό πρόβλημα μπορεί να επηρεάσει και άλλους τομείς της ζωής του ατόμου.
Διερευνάται κατά πόσο η ‘ταμπέλα’ της δυσλεξίας στιγματίζει το άτομο στο χώρο του πανεπιστημίου όσο και στο χώρο της πρωτοβάθμιας και δευτεροβάθμιας εκπαίδευσης.
Σε ένα επιλεκτικό σύστημα εκπαίδευσης, όπως το ελληνικό, με εξετάσεις που αξιολογούν κυρίως την αποστήθιση και τη συσσώρευση γνώσεων, πιθανολογούμε πως η δυσλεξία εξακολουθεί να ‘ταλαιπωρεί’ τους φοιτητές όσο και τους μαθητές όλων των άλλων βαθμίδων εκπαίδευσης.
Η συμμετοχή των ίδιων των φοιτητών με δυσλεξία στη διερεύνηση θεμάτων που τους αφορούν, αποτελεί ευκαιρία να προωθήσουν τα θέματα που τους απασχολούν.
Γι αυτό το λόγο τους δώσαμε την ευκαιρία να μιλήσουν ελεύθερα για όλα όσα τους απασχολούν και να επανατοποθετήσουν το πρόβλημα της δυσλεξίας σε αντικειμενικότερη βάση.
Ας μην ξεχνάμε ότι σε άλλες χώρες πολλά άτομα με δυσλεξία διαπρέπουν στον επαγγελματικό στίβο.
Άρα η δυσλεξία προσφέρει επαγγελματικά πλεονεκτήματα αρκεί κανείς να τα ανακαλύψει.
Είναι, κατά τη γνώμη μας, κοινωνική αδικία, λόγω ελλείψεως πληροφόρησης και συστηματικής έρευνας να εμποδίζεται η πρόσβαση στην τριτοβάθμια εκπαίδευση ατόμων που αν εξαιρέσουμε τη δυσκολία τους στην ανάγνωση και την ορθογραφία έχουν πολλά να προσφέρουν στην πανεπιστημιακή κοινότητα και στην κοινωνία.
Η σημασία της παρούσας έρευνας αποδεικνύεται από το ενδιαφέρον και την άμεση ανταπόκριση που έδειξαν στο κάλεσμά μας οι φορείς της τριτοβάθμιας εκπαίδευσης (τμήματα και σχολές Α.Ε.Ι και Τ.Ε.Ι., γραφεία φοιτητικής μέριμνας, συμβουλευτικά κέντρα πανεπιστημίων), που ζήτησαν τη βοήθειά μας σε θέματα διάγνωσης και υποστήριξης φοιτητών με δυσλεξία, αλλά και οι ίδιοι οι φοιτητές που με προθυμία δέχτηκαν να μοιραστούν μαζί μας τις προσωπικές τους εμπειρίες.
Τα συμπεράσματα που θα προκύψουν θα χρησιμεύσουν στο εκπαιδευτικό και διοικητικό προσωπικό των πανεπιστημίων για τη δημιουργία υποστηρικτικών δομών για την αντιμετώπιση των ακαδημαϊκών δυσκολιών των δυσλεξικών φοιτητών.
Αλλά και τα κέντρα συμβουλευτικής των πανεπιστημίων, με βάση τα συμπεράσματα που θα προκύψουν, μπορούν να αναλάβουν ενεργό ρόλο ως προς την ψυχολογική στήριξη και τη συμβουλευτική καθοδήγηση των φοιτητών με δυσλεξία.
Τέλος, η παρούσα έρευνα μπορεί να αποτελέσει κίνητρο για διαχρονικές έρευνες με θέμα τις μακροπρόθεσμες συνέπειες της δυσλεξίας στο άτομο, αλλά και τη συστηματικότερη μελέτη των χαρακτηριστικών που εμφανίζουν οι δυσλεξικοί φοιτητές σε σύγκριση με τους φοιτητές άλλων ειδικών ομάδων του φοιτητικού πληθυσμού.
Κεφάλαιο 2: Ανασκόπηση της βιβλιογραφίας
Η δυσλεξία υπήρξε αντικείμενο προβληματισμού μεταξύ των ερευνητών από τα τέλη του 19ου αιώνα.
Οι προβληματισμοί ξεκίνησαν από τον ορισμό του όρου και συνεχίστηκαν σε επίπεδο διάγνωσης και αιτιολογίας.
Παρά τις διαφορετικές απόψεις των ερευνητών η πιο διαδεδομένη και αποδεκτή ερμηνεία της δυσλεξίας είναι ότι αποτελεί μια δυσκολία στην ανάγνωση και την ορθογραφημένη γραφή ή μια δυσκολία στην εκμάθηση των γραπτών συμβόλων.
Η συζήτηση γύρω από τον ορισμό της δυσλεξίας έχει μακρά ιστορία.
Σύμφωνα με τον Wilkins (1992) οι ορισμοί είναι θέμα ευκολίας και ακόμα και τα φαινομενικά σαφή φαινόμενα υπόκεινται σε ορισμούς που μπορεί να αλλάξουν.
Έτσι και η δυσλεξία, από ένα πρωτόγνωρο και αμφίβολο φαινόμενο στα τέλη του 19ου αιώνα, κατάφερε να κερδίσει το ενδιαφέρον ερευνητών από διάφορες επιστήμες, οι οποίοι κατέληξαν σχεδόν μετά από έναν αιώνα να μιλούν για σύνδρομο με νευρο-βιολογική βάση και πολλαπλές εκφάνσεις (Pennington, 1991, Miles,
Οι ορισμοί που κατά καιρούς έχουν δοθεί είναι πολλοί και υιοθετούν διαφορετικά κριτήρια.
Διευκολύνουν στο να μιλάμε για ένα συγκεκριμένο πράγμα ξεκινώντας από κάποια κοινή βάση.
Όπως επισημαίνει ο Miles (1995) οι λέξεις που χρησιμοποιούμε σε διάφορες χρονικές περιόδους έχουν από μόνες τους ιδεολογική φόρτιση, χωρίς απαραίτητα να αναφέρονται σε διαμφισβητούμενους όρους.
Κάτι τέτοιο συμβαίνει και με τη δυσλεξία, όπου το κοινό έδαφος, κάτω από τους διαφορετικούς ορισμούς, ήταν δύσκολο να το δει κανείς
Οι πρώτοι συστηματικοί ορισμοί της δυσλεξίας βασίστηκαν στο κριτήριο του αποκλεισμού (definitions by exclusion), προσπαθώντας να διαχωρίσουν τη δυσλεξία από άλλες μορφές αναγνωστικής δυσκολίας που εκπηγάζουν απο συναισθηματικούς, περιβαλλοντικούς ή νοητικούς παράγοντες.
Αυτό συνέβη γιατί είναι πιο εύκολο να ορίσει κανείς τι δεν είναι παρά να συμφωνήσει τι είναι η δυσλεξία.
Ο Rutter (1978) αναφέρει ότι οι ορισμοί αυτού του είδους έχουν εγγενή αδυναμία, γιατί ξεκινούν από την αντίληψη ότι, αν αποκλείσουμε όλες τις γνωστές αιτίες που προκαλούν αναγνωστική δυσκολία, μπορούμε να επικαλεστούμε ως τελευταία τη μη γνωστή αιτία: τη δυσλεξία.
Ένας τυπικός ορισμός της δυσλεξίας, που βασίζεται στο κριτήριο του αποκλεισμού, δίνεται από τους Critchley και Critchley (1978, σ. 149): ‘Εξελικτική δυσλεξία είναι μια μαθησιακή δυσκολία, η οποία αρχικά παρουσιάζεται ως μια δυσκολία στην εκμάθηση της ανάγνωσης και αργότερα ως μια αστάθεια στην ορθογραφημένη γραφή και ως έλλειψη ευχέρειας στο χειρισμό γραπτών λέξεων.
Η κατάσταση έχει στην ουσία γνωστικό χαρακτήρα και συνήθως είναι γενετικά καθορισμένη.
Δεν οφείλεται σε νοητικό έλλειμμα, σε έλλειμμα κοινωνικο-πολιτισμικής ευκαιρίας, σε συναισθηματικούς παράγοντες ή σε άλλη αδυναμία στη δόμηση του εγκεφάλου.
Ενδεχομένως, παρουσιάζει ένα ειδικό έλλειμμα ωρίμανσης, το οποίο τείνει να ελαχιστοποιείται καθώς το παιδί μεγαλώνει, και είναι ικανό για αξιόλογη βελτίωση, ιδιαίτερα όταν προσφέρεται κατάλληλη θεραπευτική
Ο Rutter (1978) επεκτείνει τον προβληματισμό σχετικά με το θέμα της ‘επαρκούς νοημοσύνης’ ή της απουσίας ‘νοητικού ελλείμματος’ που αναφέρουν οι παραπάνω ορισμοί και θέτει το ερώτημα αν η δυσλεξία απαντά σε παιδιά με νοημοσύνη κατώτερη του μέσου όρου.
Οι περισσότεροι αρνητικοί ορισμοί θέτουν ως προϋπόθεση για τη διάγνωση δυσλεξίας το παιδί να έχει δείκτη νοημοσύνης (συνήθως στο Weschler Intelligence Scale for Children- WISC) τουλάχιστον 90.
Ο Thomson (1990) υποστηρίζει ότι είναι ευκολότερο να διαγνωστεί η δυσλεξία σε ένα έξυπνο παιδί, επειδή υπάρχει διαφορά ανάμεσα στη νοημοσύνη του και την επίδοσή του στην ανάγνωση και την ορθογραφία, χωρίς να αποκλείει την πιθανότητα ύπαρξης δυσλεξίας και σε παιδιά με χαμηλότερη νοημοσύνη.
Η Πολυχρονοπούλου (1989) υποστηρίζει ότι ‘δεν πρέπει να συγχέεται ο δυσλεξικός μαθητής με το παιδί που παρουσιάζει στοιχεία δυσλεξικά, ενώ έχει συγχρόνως νοητική καθυστέρηση ή αισθητηριακή βλάβη (κωφό, βαρήκοο, τυφλό πολιτισμική αποστέρηση, εγκεφαλική βλάβη ή συναισθηματική διαταραχή’ (σελ. 8).
Ένα ακόμη πρόβλημα που δε λύνεται με τους αρνητικούς ορισμούς είναι ότι δε συμβάλλουν στην εννοιολογική αποσαφήνιση του όρου της δυσλεξίας και δε λύνουν το πρόβλημα διάγνωσής της σε παιδιά από στερημένο ή ανεπαρκές κοινωνικό-πολιτισμικό
Μια δεύτερη μεγάλη κατηγορία ορισμών, που υιοθετήθηκε για μεγάλο χρονικό διάστημα, είναι οι ορισμοί ασυμφωνίας ή έλλειψης αντιστοιχίας μεταξύ νοητικής ικανότητας και σχολικής επίδοσης.
Οι ορισμοί αυτοί βασίζονται στην απροσδόκητη διαφορά μεταξύ νοημοσύνης και επίδοσης στις σχολικές δεξιότητες (discrepancy definitions).
Χρησιμοποιήθηκαν αρχικά στις Ηνωμένες Πολιτείες για τη διάγνωση και την κατηγοριοποίηση των παιδιών με μαθησιακές δυσκολίες, αλλά η χρήση τους γενικεύτηκε και σε άλλες χώρες γιατί εξυπηρετούσαν διαγνωστικούς σκοπούς.
Το 1976 το Γραφείο Εκπαίδευσης των Ηνωμένων Πολιτειών (United States Office of Education, σ. 52405) προτείνει τον ακόλουθο ορισμό για τις μαθησιακές δυσκολίες : ‘ειδική μαθησιακή δυσκολία υπάρχει όταν ένα παιδί εμφανίζει σοβαρό έλλειμμα αντιστοιχίας μεταξύ της επίδοσής του και του νοητικού του δυναμικού σε έναν ή περισσότερους από τους παρακάτω τομείς: προφορική έκφραση, γραπτή έκφραση, ακουστική κατανόηση ή κατανόηση κειμένου, βασικές δεξιότητες ανάγνωσης, μαθηματικούς υπολογισμούς, μαθηματική σκέψη ή ορθογραφία.
Ως «σοβαρό έλλειμμα αντιστοιχίας» θεωρείται η επίδοση σε έναν ή περισσότερους τομείς που είναι κάτω από 50% από το αναμενόμενο επίπεδο επίδοσης του παιδιού, λαμβάνοντας υπόψη την ηλικία του και τις εκπαιδευτικές του εμπειρίες’.
Η κριτική που ασκήθηκε στον παραπάνω ορισμό ήταν ότι οι βαθμοί αποκοπής (cut-off points) που όριζαν ως όριο, για να κατηγοριοποιηθεί ένα παιδί ότι έχει μαθησιακές δυσκολίες (το όριο 50% που όριζε το Γραφείο Εκπαίδευσης των Η.Π.Α), είναι αυθαίρετοι και δε δίνουν καμιά πληροφορία για τα ποιοτικά χαρακτηριστικά της επίδοσης του παιδιού.
Ένα ακόμα ερώτημα που τέθηκε από τον Reynolds (1984) είναι πώς ορίζεται η «σοβαρότητα» της έλλειψης αντιστοιχίας μεταξύ της επίδοσης στο σχολείο και της αντίστοιχης δυνατότητας του
Σε μια μεταγενέστερη μορφή, οι ορισμοί ασυμφωνίας μιλούν για διαφορά επίδοσης μεταξύ νοημοσύνης και αναγνωστικής ικανότητας του παιδιού.
Η βασική ιδέα είναι ότι ένα παιδί έχει δυσλεξία (ή ειδικές δυσκολίες στην ανάγνωση), όταν οι βασικές του ικανότητες αποκωδικοποίησης στην ανάγνωση είναι σημαντικά χαμηλότερες (2 τυπικές αποκλίσεις ή 1- 1,5 χρόνο πίσω) από την νοημοσύνη του, όπως αυτή μετριέται με τα σταθμισμένα τεστ νοημοσύνης και τη χρονολογική του ηλικία.
Η ιδέα αυτή υιοθετήθηκε στους ορισμούς που διατυπώθηκαν στα εγχειρίδια της Αμερικανικής Ψυχιατρικής Ένωσης (APA, 1994) και του Παγκόσμιου Οργανισμού Υγείας (ICD-10, 1993), που είναι οι επίσημοι φορείς καθορισμού κριτηρίων για τις ψυχικές διαταραχές και τις μαθησιακές δυσκολίες.
Οι ορισμοί αναντιστοιχίας μεταξύ νοημοσύνης και αναγνωστικής ικανότητας χρησιμοποιήθηκαν ευρύτατα τόσο για διαγνωστικούς όσο και για ερευνητικούς σκοπούς.
Η κριτική που τους ασκήθηκε έχει ως κύριο εκπρόσωπό της τον Stanovich (1991, 1996) αλλά και άλλους ερευνητές.
Τα βασικά σημεία της κριτικής είναι ότι, πρώτον, δεν είναι εύκολο να οριστεί και να μετρηθεί (λειτουργικά ή στατιστικά) αυτό που ονομάζεται ‘αναντιστοιχία’ μεταξύ νοημοσύνης και αναγνωστικής ικανότητας (Aaron, 1989, Zigmond, και δεύτερον, με βάση την ασυμφωνία IQ-αναγνωστικής ικανότητας, δεν είναι δυνατό να διαφοροποιηθούν οι δυσλεξικοί αναγνώστες που έχουν μέση ή άνω του μέσου νοημοσύνη από τους «αδύνατους» αναγνώστες (garden variety poor readers) που η νοημοσύνη τους είναι αντίστοιχη με τη χαμηλή αναγνωστική τους ικανότητα.
Ο δείκτης νοημοσύνης από μόνος του δε φαίνεται να είναι αρκετός για τη διάκριση μεταξύ των διαφόρων τύπων αναγνωστικής δυσκολίας (Stanovich & Siegel, 1994, Fletcher και συν., 1994) και η υπόθεση ασυμφωνίας μεταξύ νοημοσύνης και αναγνωστικής ικανότητας δεν μπορεί να χρησιμοποιηθεί ως έγκυρη ένδειξη για τον ορισμό της δυσλεξίας (Lyon, 1995).
Η αδυναμία στην ανάγνωση δεν είναι από μόνη της αρκετή για τον ορισμό της δυσλεξίας, γιατί μπορεί να προέρχεται από πολλές
Σε μια προσπάθεια να ξεπεραστούν τα προβλήματα των αρχικών ορισμών ελλείμματος αντιστοιχίας, οι πιο σύγχρονοι ορισμοί κάνουν λόγο για διαφορά ή αναντιστοιχία ανάμεσα στη νοημοσύνη του παιδιού (όπως αυτή μετριέται με αξιόπιστα τεστ νοημοσύνης) και την επίδοσή του σε σταθμισμένα τεστ ανάγνωσης (συμπεριλαμβανομένης και της κατανόησης), ορθογραφίας, γραφής και αριθμητικής.
Ο Turner (1997) υποστηρίζει ότι οι διαφορές επίδοσης μας δίνουν χρήσιμες πληροφορίες, αλλά πρέπει να λαμβάνονται υπόψη και οι δυσκολίες σε επίπεδο επεξεργασίας πληροφοριών.
Ο ίδιος προτείνει τη χρήση άλλων τύπων αναντιστοιχίας: σύγκριση λεκτικών και μη-λεκτικών ικανοτήτων, μη-λεκτικών και χωρικών ικανοτήτων, αναγνωστικής ικανότητας και κατανόησης, γλωσσικής επίδοσης και αριθμητικής επίδοσης, οπτικο-χωρικές ικανότητες με ή χωρίς τον παράγοντα κίνησης.
Άλλοι ερευνητές προτείνουν τη σύγκριση της επίδοσης στην ανάγνωση λέξεων και ψευδο-λέξεων (Rack, Snowling & Olson, 1992), ενώ ο Stanovich (1991), που υπήρξε ο κύριος επικριτής του ελλείμματος αντιστοιχίας, προτείνει ως πιο αξιόπιστη μέτρηση τη σύγκριση αναγνωστικής κατανόησης (reading comprehension) και ακουστικής κατανόησης (listening comprehension) και αναφέρει ότι είναι πιθανό η δυσλεξία να χαρακτηρίζεται από δυσκολίες στην ανάγνωση έναντι ενός υπόβαθρου άλλων γνωστικών και ακαδημαϊκών αδυναμιών και δυνατοτήτων.
Μια τρίτη μεγάλη κατηγορία ορισμών είναι οι περιγραφικοί ορισμοί (descriptive definitions) με κύρια χαρακτηριστικά τους ότι είναι πληροφοριακοί, επικοινωνιακοί σε ένα ευρύτερο κοινό και περιεκτικοί.
Οι ορισμοί αυτοί χρησιμοποιούνται ευρύτατα σήμερα.
Ένας από τους πρώτους περιγραφικούς ορισμούς, που αντικατοπτρίζει τον αμερικανικό τρόπο θεώρησης των μαθησιακών δυσκολιών είναι αυτός της Εθνικής Συλλογικής Επιτροπής Μαθησιακών Δυσκολιών (National Joint Committee on Learning Disabilities, 1988), ο οποίος αναφέρεται στο πρώτο κεφάλαιο (σελ.13).
Στους περιγραφικούς ορισμούς που αντικατοπτρίζουν μια σύγχρονη θεώρηση τους προβλήματος της δυσλεξίας ανήκει και ο επίσημος ορισμός της Βρετανικής Εταιρίας Δυσλεξίας (BDA, 2003, 2004, 2005) που επίσης παρατίθεται στο πρώτο κεφάλαιο της διατριβής επειδή είναι το αποτέλεσμα συστηματικών ερευνών και αναθεωρήσεων του περιεχομένου της δυσλεξίας ενώ ταυτόχρονα τονίζει τα θετικά χαρακτηριστικά που συνοδεύουν τη δυσλεξία (σελ.15-16).
Μια τέταρτη μεγάλη κατηγορία ορισμών είναι οι λειτουργικοί ορισμοί (operational ή working definitions).
Tα βασικά κριτήρια για ένα λειτουργικό ορισμό είναι να βασίζεται σε κάποια θεωρία ή συνδυασμό θεωριών, να υποστηρίζεται από ερευνητικά δεδομένα, να έχει στοιχεία που να μπορούν να μετρηθούν αντικειμενικά και να εξασφαλίζει εξωτερική εγκυρότητα (external validity) (Lyon, 1995).
Ένας τέτοιος ορισμός είναι αυτός που διατυπώθηκε από την Ομάδα Εργασίας της Βρετανικής Ψυχολογικής Εταιρίας, που συστάθηκε για να διερευνήσει τις ασυμφωνίες γύρω από τον ορισμό, την ανίχνευση και τα διαγνωστικά κριτήρια της δυσλεξίας.
Η Ομάδα κατέληξε στον ακόλουθο λειτουργικό ορισμό (BPS, 1999, σελ. 64): ‘Η δυσλεξία είναι παρούσα, όταν η ακριβής και ρέουσα ανάγνωση ή/και ορθογραφημένη γραφή αναπτύσσονται πολύ ατελώς και με μεγάλη δυσκολία.
Η έμφαση δίνεται σε επίπεδο ‘λέξης’ και υποδηλώνει ότι το πρόβλημα είναι σοβαρό και εμμένει παρά τις κατάλληλες εκπαιδευτικές ευκαιρίες.
Επιπλέον δίνεται η βάση για διαγνωστική αξιολόγηση σε διαδοχικά στάδια μέσα από τη
Ο ορισμός αυτός έχει το πλεονέκτημα ότι μπορεί να ‘φιλοξενηθεί’ από διαφορετικές θεωρίες αιτιολογίας της δυσλεξίας.
Η Ομάδα Εργασίας προτείνει το αιτιολογικό μοντέλο θεώρησης των Morton και Frith (1995) ως θεωρητική βάση του ορισμού.
Σύμφωνα με αυτό το μοντέλο η δυσλεξία έχει βιολογική βάση και οφείλεται σε ιδιαιτερότητες στη δομή και λειτουργία του εγκεφάλου τη στιγμή της επεξεργασίας του λόγου (Βιολογικό επίπεδο).
Αυτές οι δυσλειτουργίες οδηγούν σε ένα ιδιαίτερο γνωστικό προφίλ του ατόμου (Γνωστικό επίπεδο) το οποίο εμείς το βλέπουμε στη συμπεριφορά του (αναγνωστικά λάθη, δυσκολία στην ορθογραφία, αδύναμη μνήμη) (επίπεδο Συμπεριφοράς).
Και τα τρία επίπεδα επηρεάζουν και επηρεάζονται από το περιβάλλον.
Αναφέρουμε επίσης τον ορισμό που προτείνεται από την Ερευνητική Επιτροπή της Orton Dyslexia Society (1994), γιατί είναι παράδειγμα ορισμού που εγείρει δημιουργική συζήτηση μεταξύ ενδιαφερομένων και επιδέχεται τροποποιήσεις ανάλογα με τα νέα ‘Η δυσλεξία είναι μία από τις διακριτές μαθησιακές δυσκολίες.
Είναι ειδική γλωσσική διαταραχή με ιδιοσυστασιακή προέλευση, που χαρακτηρίζεται από δυσκολίες στην αποκωδικοποίηση λέξεων, συνήθως λόγω ανεπαρκούς φωνολογικής επεξεργασίας.
Αυτές οι δυσκολίες στην αποκωδικοποίηση είναι συνήθως απρόσμενες με βάση την ηλικία και τις γνωστικές ικανότητες· δεν είναι αποτέλεσμα γενικής αναπτυξιακής καθυστέρησης ή αισθητηριακής μειονεξίας.
Η δυσλεξία εκδηλώνεται με ποικίλες δυσκολίες σε διάφορους τομείς της γλώσσας, συμπεριλαμβανομένων δυσκολιών στην ανάγνωση και στην κατάκτηση της γραφής και της ορθογραφίας’.
Υιοθετώντας μια κριτική ματιά απέναντι στους ορισμούς που έχουν διατυπωθεί μέχρι σήμερα, παρατηρούμε ότι οι πρώτοι ορισμοί δεν έκαναν τίποτα παραπάνω από το να αποδίδουν την ιδιότητα της δυσλεξίας στα παιδιά με αναγνωστικές δυσκολίες.
Ένας ορισμός όμως πρέπει να είναι κάτι περισσότερο από μια ‘ταμπέλα’ ακόμα κι αν αυτή είναι διευρυμένη.
Ένας ορισμός πρέπει να είναι περιγραφικός και πληροφοριακός.
Οι ορισμοί αναντιστοιχίας (IQ-reading discrepancy), που χρησιμοποιήθηκαν ευρύτατα για μεγάλο διάστημα αλλά και κατακρίθηκαν για λόγους ασάφειας και εγκυρότητας (Stanovich, 1996), κατάφεραν να ξεπεράσουν ως ένα βαθμό τις εγγενείς τους αδυναμίες και να προτείνουν στατιστικές και ποιοτικές συγκρίσεις μεταξύ διαφόρων επιμέρους ικανοτήτων μέσα από σταθμισμένα μέτρα αναγνωστικής ικανότητας, ακουστικής κατανόησης, μνημονικής ικανότητας και ανάγνωσης ψευδο-λέξεων δίνοντας ένα γενικό θεωρητικό πλαίσιο για την ανάπτυξη νέων μεθοδολογιών αναντιστοιχίας (Turner, 1997).
Ωστόσο, μια σύγχρονη θεώρηση της δυσλεξίας απαιτεί λειτουργικούς ορισμούς που να εξυπηρετούν τις διαφορετικές θεωρίες αιτιολογικών παραγόντων, να επιδέχονται αλλαγές με βάση τα νέα ερευνητικά δεδομένα και να κάνουν ένα βήμα μπροστά για την καλύτερη κατανόηση του φαινομένου της δυσλεξίας.
Ο Reid (2002) προτείνει πως ένας λειτουργικός ορισμός για τη δυσλεξία (working definition) πρέπει να αναγνωρίζει: το διαφορετικό τρόπο επεξεργασίας πληροφοριών των δυσλεξικών ατόμων, τις πιθανές διαφορές στο αριστερό ημισφαίριο του εγκεφάλου που προκαλούν τις δυσκολίες στο φωνολογικό επίπεδο της γλώσσας, τις διαφορές επίδοσης στα μαθήματα του αναλυτικού προγράμματος, τις παρατηρούμενες συμπεριφορές που συνδέονται με τη δυσλεξία και αφορούν όχι μόνο αδυναμίες αλλά και δυνατά σημεία, τις πρακτικές συνέπειες για συγκεκριμένο κοινό: δασκάλους, καθηγητές, εκπαιδευτικούς ψυχολόγους, συμβούλους επαγγελματικού προσανατολισμού, ακόμα
Οι μέχρι τώρα αναφορές μας και οι ορισμοί που παρουσιάστηκαν προέρχονται από την αγγλόφωνη βιβλιογραφία.
Στη χώρα μας, επί του παρόντος, δεν έχει διευκρινιστεί επίσημα τι αντιπροσωπεύει ο όρος «ειδικές μαθησιακές δυσκολίες», αν και αναφέρεται στον πρόσφατο νόμο 2817/2000 για την ειδική αγωγή.
Τα φαινόμενα δείχνουν πως μόνο η δυσλεξία αναγνωρίζεται ως μαθησιακή δυσκολία, η οποία χρήζει συγκεκριμένης αντιμετώπισης.
Οι υπόλοιπες μαθησιακές ιδιαιτερότητες δεν αξιολογούνται ως ‘υπαρκτές’, οπότε δεν ορίζονται και δεν αντιμετωπίζονται, μια και αυτό θα απαιτούσε επιπλέον κονδύλια από το Υπουργείο
Στην ελληνική βιβλιογραφία ο όρος ‘δυσλεξία’ φαίνεται να επικρατεί έναντι των υπολοίπων όρων (Καραπέτσας, 1997, Στασινός, 1999).
Ο Πόρποδας (2002) προτείνει τον όρο ‘ειδική αναγνωστική δυσκολία’ με την έννοια ότι πρόκειται για μια ‘ειδική’ δυσκολία στη μάθηση του γραπτού λόγου (δηλαδή στη μάθηση της ανάγνωσης και της ορθογραφημένης γραφής).
Ο όρος ‘δυσλεξία’ αναφέρεται επίσημα σε όλες τις εγκυκλίους και τους νόμους του Υπουργείου Παιδείας οι οποίοι αφορούν την εκπαίδευση των δυσλεξικών παιδιών.
Η δυσλεξία ορίζεται από το Υπουργείο Παιδείας ως «απροσδόκητη αποτυχία ή πολύ χαμηλή επίδοση στην ανάγνωση και τη γραφή, που δεν δικαιολογεί η ηλικία, οι εκπαιδευτικές εμπειρίες και το νοητικό επίπεδο του παιδιού» (ΥΠ.Ε.Π.Θ-Ειδική Γραμματεία Ειδικής
Από όσα είπαμε, είναι φανερό ότι η δυσλεξία είναι ένα σύνδρομο ή μια κατάσταση η οποία απαιτεί εξειδικευμένη διάγνωση και διδασκαλία ώστε να εντοπιστεί το ειδικό σύμπλεγμα γνωσιακών δυνατοτήτων και αδυναμιών του δυσλεξικού ατόμου και οι κατάλληλες στρατηγικές μάθησης.
Το γεγονός ότι διαφορετικά άτομα με δυσλεξία μπορεί να παρουσιάζουν διαφορετικά συμπτώματα, έχει σημασία τόσο για τον ορισμό της δυσλεξίας που δίνουμε, όσο και για τα διαγνωστικά κριτήρια που υιοθετούμε.
Ανεξάρτητα από τους ορισμούς που υιοθετούμε, υπάρχει σύγκλιση σε ό,τι αφορά το περιεχόμενο της δυσλεξίας.
Συμφωνούμε με την άποψη του Miles (1995) πως κάτω από τους διαφορετικούς ορισμούς της δυσλεξίας μπορούμε πλέον να δούμε το κοινό έδαφος.
Ο καλύτερος τρόπος με τον οποίο μπορεί να οριστεί η δυσλεξία έγκειται στην ακριβή περιγραφή των προβλημάτων του παιδιού και στην καταγραφή των δυνατοτήτων και των αδυναμιών του.
Πριν επιλέξουμε έναν ορισμό για μια συγκεκριμένη κατάσταση, πρέπει να λάβουμε υπόψη μας την ανάγκη που μας ωθεί στη χρήση του ορισμού και τα προσδοκώμενα αποτελέσματα.
Η συχνότητα εμφάνισης της δυσλεξίας ποικίλλει από χώρα σε χώρα και από ερευνητή σε ερευνητή, εξαιτίας των διαφορετικών ορισμών που χρησιμοποιούνται σε κάθε χώρα και των διαφορετικών κριτηρίων που υιοθετούνται κατά τη διαγνωστική διαδικασία.
Στη διαγνωστική διαδικασία χρησιμοποιείται κυρίως το κριτήριο της απόκλισης ανάμεσα στην αναγνωστική επίδοση και την αναμενόμενη επίδοση ή ανάμεσα στο δείκτη νοημοσύνης και την επίδοση στο τμήμα του ίδιου τεστ νοημοσύνης που αφορά την αναγνωστική/λεκτική ικανότητα.
Επιπλέον, παρουσιάζεται το πρόβλημα ότι τα μέσα αξιολόγησης (τεστ) που χρησιμοποιούνται δεν έχουν συνήθως τη δυνατότητα να διαχωρίσουν τα παιδιά με αναγνωστική επιβράδυνση (αργοί αναγνώστες) από τα παιδιά με δυσλεξία ή δε χρησιμοποιούνται σωστά και οδηγούν σε λανθασμένη κατηγοριοποίηση των υποκειμένων.
Ο Rutter (1978) επισημαίνει δύο ακόμη παράγοντες που επηρεάζουν τις εκτιμήσεις της συχνότητας της δυσλεξίας: το βαθμό σοβαρότητας της μαθησιακής δυσκολίας και την ηλικία.
Στην έρευνα που έγινε στο νησί Wight της Μεγάλης Βρετανίας, οι Rutter και Yule (1975), όρισαν ως δυσλεξικούς τους μαθητές που παρουσίαζαν απόκλιση 28 μηνών ανάμεσα στην αναγνωστική επίδοση και στην αναμενόμενη, για τη χρονολογική τους ηλικία και νοημοσύνη, επίδοση.
Με βάση αυτό το κριτήριο, βρήκαν ότι η συχνότητα δυσλεξίας στο νησί Wight ήταν 3,5% για παιδιά ηλικίας 10 χρονών και 4,5% για παιδιά ηλικίας 14 χρονών, και στην περιοχή του Λονδίνου 6% για παιδιά ηλικίας 10 ετών.
Ο Hinshaw (1992a), που συμφωνεί με την άποψη του Rutter ότι τα ποσοστά δυσλεξίας ποικίλλουν εξαιτίας των διαφορετικών κριτηρίων που χρησιμοποιούνται στον ορισμό της και στην αξιολόγησή της αλλά και εξαιτίας των διαφορετικών ηλικιακών ομάδων, δίνει μεγαλύτερα ποσοστά για τη συχνότητα της δυσλεξίας, την οποία υπολογίζει μεταξύ 7% και 20%.
Η Βρετανική Ένωση Δυσλεξίας που θεωρείται ο πιο έγκυρος και αξιόπιστος μη κρατικός, επιστημονικός και ερευνητικός φορέας για τη δυσλεξία στη Μ.
Βρετανία εκτιμά ότι περίπου 10% των παιδιών έχουν δυσλεξία, από τα οποία το 4% έχει σοβαρή μορφή δυσλεξίας και θα χρειαστεί ειδική διδασκαλία και βοήθεια για όλη τη σχολική του ζωή (Pumfrey &
Διακυμάνσεις των προαναφερθέντων ποσοστών βρίσκουμε σε έρευνες με μικρότερα δείγματα (Rabinovitch, 1968-10%, Thomson & Newton, 1979-9%, Snowling, 2000-2%-7%).
Στην πρόσφατη Εθνική Έκθεση για τη Δυσλεξία στην Τριτοβάθμια Εκπαίδευση, ο Singleton (1999) αναφέρει, μεταξύ άλλων, ότι η δυσλεξία απαντάται περίπου στο 4% του πληθυσμού και επηρεάζει την κατάκτηση των δεξιοτήτων ανάγνωσης και γραφής, τη μνήμη και τις οργανωτικές ικανότητες του ατόμου.
Ο Ellis (1984) υποστηρίζει ότι πρέπει να είμαστε προσεκτικοί στις ποσοστιαίες εκτιμήσεις των δυσλεξικών παιδιών στο σχολείο, γιατί μια απλή αλλαγή στα κριτήρια ορισμού της δυσλεξίας μπορεί ν’ αλλάξει ριζικά το ποσοστό της συχνότητά της, χωρίς ταυτόχρονα να έχει αλλάξει κάτι που αφορά την πραγματικότητα του φαινομένου.
Η δυσλεξία εξάλλου συνιστά μια εξελικτική διαταραχή του γραπτού λόγου.
Η φύση της επομένως αναμένεται να παραλλάσσεται σύμφωνα με την ηλικία των εξεταζομένων αλλά και το στάδιο ανάπτυξής τους.
Η Owen και οι συνεργάτες της (1971), για παράδειγμα, υποδεικνύουν ότι ο αριθμός των ατόμων που παρουσιάζουν μαθησιακές δυσκολίες κορυφώνεται στις ηλικίες μεταξύ 8 και 11 χρονών.
Παρόμοια είναι και η θέση του Thomson (1984), που εκτιμά ότι υπάρχει ένας μειωμένος αριθμός παιδιών με μαθησιακές δυσκολίες στις μικρότερες ηλικίες, και πιθανόν στις μεγαλύτερες, πράγμα που συνδέεται με το ισχύον σύστημα παραπομπής του παιδιού για διαγνωστική εξέταση σε μια χώρα.
Σύμφωνα με τον ίδιο, μετά την ηλικία των 15 χρόνων παρατηρείται μια ξαφνική κάμψη του φαινομένου της δυσλεξίας.
Στην Ελλάδα τα μόνα επίσημα στοιχεία σχετικά με τη συχνότητα δυσλεξίας προέρχονται από το Κ.Ε.Ε (2005) και αφορούν το σχολικό έτος 2003-2004.
Το ποσοστό των μαθητών με επίσημη διάγνωση δυσλεξία υπολογίστηκε σε 0,18% στην πρωτοβάθμια εκπαίδευση και 1,43% στη δευτεροβάθμια εκπαίδευση (γυμνάσια, λύκεια, Τ.Ε.Ε).
Διαπιστώνουμε δηλαδή μια αύξηση του ποσοστού των μαθητών με δυσλεξία στη δευτεροβάθμια εκπαίδευση γεγονός που σημαίνει πως περισσότεροι μαθητές ζητούν πιστοποίηση της μαθησιακής τους δυσκολίας για να ωφεληθούν από τη διευκόλυνση της προφορικής εξέτασης που παρέχεται στους δυσλεξικούς μαθητές (άρθρο 17, του Π.Δ.
Ακόμα κι αν σταθεί κανείς στις πιο συντηρητικές εκτιμήσεις του ποσοστού δυσλεξίας, οι συνέπειες για τη σχολική πράξη είναι μεγάλες.
Περίπου ένα με δύο παιδιά σε μια συνήθη τάξη είκοσι πέντε μαθητών θα ανέμενε κανείς να έχουν σοβαρή μορφή δυσλεξίας, πράγμα που σημαίνει πως χρειάζονται ιδιαίτερες μεθόδους διδασκαλίας για την αντιμετώπιση και μείωση των δυσκολιών τους.
Όσον αφορά το φύλο, οι ερευνητικές μαρτυρίες συγκλίνουν στην άποψη ότι η δυσλεξία είναι περισσότερο συχνή στα αγόρια παρά στα κορίτσια (αναλογία 3:1 ή 5:1).
Κι εδώ παρατηρούνται διακυμάνσεις, πάντα όμως υπέρ των αγοριών.
Οι Goldberg και Schiffman (1972), σε επισκόπηση σχετικής βιβλιογραφίας, υποστηρίζουν ότι η συχνότητα της δυσλεξίας ποικίλλει από 3,1:1 ως 10:1 υπέρ των αγοριών.
Η παραπάνω διαφορά ανάμεσα στα φύλα έχει αναφερθεί ότι ισχύει σε κάθε χώρα όπου μελετάται το συγκεκριμένο πρόβλημα (Jorm, 1983).
Ωστόσο, είναι δύσκολο να προσδιορίσει κανείς τους παράγοντες, γενετικούς ή περιβαλλοντικούς, που θεωρείται ότι συμβάλλουν στην επικράτηση των αγοριών έναντι των κοριτσιών.
Οι Goldberg και Schiffman (1972) αναφέρουν ότι οι διαφορές που παρατηρούνται ανάμεσα στα δύο φύλα πιθανόν να οφείλονται στους εξής λόγους: (α) στην υπεροχή των κοριτσιών έναντι των αγοριών όσον αφορά την εξελικτική ωριμότητα στην ηλικία των 6 χρόνων, ηλικία εισόδου στο σχολείο, (β) στη μεγαλύτερη συχνότητα εγκεφαλικών τραυμάτων στα αγόρια σε σύγκριση με τα κορίτσια, (γ) στην υψηλότερη παροχή κινήτρων στα κορίτσια σε σχέση με τη μάθηση, (δ) σε συνδυασμό των τριών προηγούμενων παραγόντων.
Επιπλέον, τα αγόρια παρουσιάζουν συχνότερα δυσκολίες στο λόγο και επιβράδυνση στην ανάπτυξη της ομιλίας οι οποίες οδηγούν αργότερα σε δυσκολίες στην ανάγνωση και στην ορθογραφία (Mccoby & Jacklin, 1974).
Ενδιαφέρουσα είναι και η παρατήρηση του Miles (1998) που διευκρινίζει ότι, όταν η δυσλεξία ορίζεται με βάση κλινικά κριτήρια σε συνδυασμό με την αξιολόγηση στην ανάγνωση και την ορθογραφία, στη μνήμη και στις προπαίδειες, η αναλογία των δυσλεξικών αγοριών έναντι των δυσλεξικών κοριτσιών είναι 4,5:1.
Αντίθετα, όταν τα κριτήρια περιλαμβάνουν μόνο σημαντική καθυστέρηση στην ανάγνωση σε σχέση με τη νοημοσύνη (αναγνωστική επιβράδυνση), στο ίδιο δείγμα παιδιών η αναλογία αγοριών-κοριτσιών με δυσλεξία μειώνεται στο 1:1.
Στο πλαίσιο των εξεταζόμενων κοινωνικών παραμέτρων της δυσλεξίας, έχει αναφερθεί ότι τα αγόρια, σε σύγκριση με τα κορίτσια, μπορεί να επιδεικνύουν λιγότερο ενδιαφέρον για την ανάγνωση, αφού τα ενδιαφέροντά τους επικεντρώνονται κυρίως σε δραστηριότητες έξω από το σπίτι που σχετίζονται με το γύρω κόσμο.
Πάντως, η αριθμητική υπεροχή των αγοριών έναντι των κοριτσιών στη δυσλεξία έχει επαληθευτεί από την πλειονότητα των ερευνών και ίσως να σχετίζεται με τη λειτουργία των ημισφαιρίων του εγκεφάλου στα δύο φύλα (Thomson, 1990).
Ένας άλλος παράγοντας που έχει προκαλέσει το ενδιαφέρον των ερευνητών είναι οι διακυμάνσεις του ποσοστού εμφάνισης δυσλεξίας ανάλογα με τη χώρα και τη μητρική γλώσσα των ατόμων.
Ήδη από το 1975 ο Benton επισημαίνει πως η δυσλεξία φαίνεται ότι εντοπίζεται συχνότερα σε ορισμένες χώρες, όπως στις Η.Π.Α, τη Μεγάλη Βρετανία και τις σκανδιναβικές χώρες.
Οι αντίστοιχες έρευνες στην Γερμανία, την Ιταλία και την Ιαπωνία εντοπίζουν χαμηλότερη συχνότητα.
Ο Rutter (1978) θεωρεί ότι η υψηλή συχνότητα εμφάνισης δυσλεξίας είναι αμφισβητήσιμη, υπό την έννοια ότι δεν αφορά διακυμάνσεις του ίδιου προβλήματος κατά χώρα.
Ο ερευνητής θεωρεί, κατά συνέπεια, αναγκαίο να μελετηθεί η πιθανότητα να παρουσιάζει η δυσλεξία διαφορετικά χαρακτηριστικά από χώρα σε χώρα, σύμφωνα με τις ιδιαιτερότητες της γραπτής μητρικής γλώσσας και τις μεθόδους διδασκαλίας που εφαρμόζονται από κάθε εθνικό εκπαιδευτικό σύστημα.
Η Πολυχρονοπούλου (1985) προτείνει την ανάγκη συστηματικών ερευνών για τα δυσλεξικά προβλήματα και τη σχέση τους με τα ορθογραφικά συστήματα των χωρών, τα εκπαιδευτικά συστήματα, την κουλτούρα και τις πολιτιστικές αξίες.
Η διεξαγωγή συγκριτικών ερευνών θα βοηθήσει να δούμε αν υπάρχουν κοινοί παράγοντες σ’ όλα τα δυσλεξικά παιδιά που να προβλέπουν την τάση τους για δυσλεξία ανεξάρτητα από την καταγωγή τους, το φύλο και τη μητρική τους γλώσσα.
Οι Miles και Miles (1999) συγκεντρώνοντας έρευνες από διάφορες χώρες, μελέτησαν τη δυσλεξία σε γλώσσες με δύσκολη φωνολογία, όπως τα αγγλικά, και σε γλώσσες πιο «καθαρές» ή «διαφανείς», όπως τα ιταλικά, τα τσεχοσλοβάκικα και τα αυστριακά.
Βρήκαν πως η σύνθετη φωνολογική δομή μιας γλώσσας δημιουργεί μεγαλύτερες αναγνωστικές δυσκολίες στον πληθυσμό.
Στις γλώσσες με πιο ομαλή φωνολογία (λιγότερα γραφήματα να αναπαριστούν ένα φώνημα) τα δυσλεξικά άτομα δε δυσκολεύονται τόσο στην ανάγνωση αλλά εξακολουθούν να παρουσιάζουν δυσκολίες στην ορθογραφία και σε άλλες πλευρές του γραπτού λόγου.
Κατέληξαν λοιπόν στην υπόθεση ότι η δυσλεξία πιθανόν να εμφανίζει διαφορετική μορφή από τη μια γλώσσα στην άλλη, με αποτέλεσμα η συχνότητα εμφάνισής της να αυξομειώνεται ανάλογα με τις ιδιαιτερότητες της κάθε γλώσσας.
Παρόμοια είναι και η διαπίστωση στην οποία κατέληξε η ερευνητική ομάδα του Paulesu στο Πανεπιστήμιο του Μιλάνου Bicocca που μελέτησε τη δυσλεξία στην αγγλική, γαλλική και ιταλική γλώσσα και βρήκε ότι η νευρολογική βάση της δυσλεξίας είναι η ίδια και για τις τρεις χώρες, αλλά η δυσλεξία εμφανίζεται με διαφορετικά χαρακτηριστικά ανάλογα με την κανονικότητα (ή την ανωμαλία) του ορθογραφικού συστήματος κάθε γλώσσας (Paulesu,
Η αιτιολογική ερμηνεία της δυσλεξίας προκάλεσε από νωρίς το ενδιαφέρον των ερευνητών, γιατί είναι στη φύση του ανθρώπου να προσπαθεί να ερμηνεύσει τα ασυνήθιστα φαινόμενα.
Το ερώτημα που απασχόλησε τους ερευνητές ήταν το εξής: ‘Γιατί ενώ τα περισσότερα παιδιά μαθαίνουν να διαβάζουν σχετικά εύκολα, κάποια ευφυή παιδιά με φυσιολογικές ικανότητες στην καθημερινή τους ζωή, δυσκολεύονται τόσο πολύ στην εκμάθηση της ανάγνωσης και της
Για ένα τόσο περίπλοκο θέμα όπως η δυσλεξία, με διαφωνίες και αντιγνωμίες που αφορούν στη χρήση όρων και στον ορισμό της, είναι αναμενόμενο να υπάρχουν διαφορετικές αιτιολογικές θεωρίες.
Ωστόσο, οι περισσότεροι ειδικοί δίνουν έμφαση και αποδίδουν τη δυσλεξία σε οργανικά αίτια.
Με ελάχιστες εξαιρέσεις, λέγοντας οργανικό αίτιο εννοούμε μια ελάχιστη οργανική δυσλειτουργία.
Η οργανική βάση της δυσλεξίας έχει πλέον θεμελιωθεί επιστημονικά και οι έρευνες εστιάζονται στον προσδιορισμό των λειτουργικών ανωμαλιών του δυσλεξικού παιδιού που το εμποδίζουν στην επεξεργασία του γραπτού λόγου (Thomson,
Οι Morton και Frith (1995) προτείνουν ένα μοντέλο προσέγγισης της δυσλεξίας που αποδεικνύεται ιδιαίτερα χρήσιμο για όποιον επιθυμεί να αποκτήσει μια συνολική εικόνα σχετικά με τις ιδιαιτερότητες των δυσλεξικών ατόμων και τις αιτίες που τις προκαλούν.
Το μοντέλο εξετάζει τη δυσλεξία σε τρία επίπεδα: Βιολογικό-γνωστικό-συμπεριφοράς.
Και στα τρία επίπεδα διαμεσολαβεί και μπορεί να επιδράσει ο παράγοντας ‘περιβάλλον’.
Σύμφωνα με την ταξινόμηση που προτείνεται από τους Morton και Frith (1995), η δυσλεξία έχει βιολογική βάση και οφείλεται σε εγκεφαλική δυσλειτουργία (Βιολογικό επίπεδο).
Οι ερευνητές έχουν επισημάνει ιδιαιτερότητες στη δομή και λειτουργία του εγκεφάλου των δυσλεξικών ατόμων τη στιγμή της επεξεργασίας του λόγου: συμμετρία των εγκεφαλικών ημισφαιρίων αντί το δεξιό ημισφαίριο να είναι μεγαλύτερο από το αριστερό, ανωμαλίες στην μεγαλοκυτταρική οδό του οπτικού συστήματος, δυσλειτουργίες στο αριστερό ημισφαίριο, δυσλειτουργία των γλωσσικών κέντρων στην περιοχή γύρω από την αύλακα του Σύλβιου (Paulesu και συν., 1996, Galaburda, 1993, Flowers, 1993).
Ακόμα έχει παρατηρηθεί κάποια σχέση ανάμεσα στη δυσλεξία και στα γονίδια των χρωμοσωμάτων 15, 1 και πρόσφατα του 6 (Cardon και συν., 1994).
H Frith (1997) επισημαίνει ότι, ενώ μπορεί να υπάρχουν γενετικές ή εγκεφαλικές δυσλειτουργίες, αυτές μπορεί να εκδηλωθούν διαφορετικά ανάλογα με τις περιβαλλοντικές και εκπαιδευτικές επιδράσεις.
Οι δυσλειτουργίες που αναφέραμε στο βιολογικό επίπεδο οδηγούν σε μια δυσκολία ανάπτυξης κάποιων γνωστικών ικανοτήτων, με αποτέλεσμα να δημιουργείται ένα ιδιαίτερο γνωστικό προφίλ του δυσλεξικού ατόμου, με αδυναμίες και δυνατότητες (γνωστικό επίπεδο).
Οι γνωστικές λειτουργίες δεν είναι άμεσα ορατές, αλλά διατυπώνονται διάφορες υποθέσεις γι’ αυτές (όπως για την αντιληπτική ικανότητα, τη μνήμη, την οπτική επεξεργασία και την αυτοματοποίηση δεξιοτήτων των δυσλεξικών ατόμων).
Τέλος, σε ένα τρίτο επίπεδο τοποθετούνται τα συμπτώματα και οι χαρακτηριστικές συμπεριφορές των δυσλεξικών ατόμων στην ανάγνωση και την ορθογραφία που γίνονται ορατά από το δάσκαλο, το γονιό ή τον ειδικό που εξετάζει το δυσλεξικό παιδί (όπως, για παράδειγμα, τα πολλά ορθογραφικά λάθη).
Τα συμπτώματα που βλέπουμε είναι το αποτέλεσμα (η έκφραση) του ιδιαίτερου γνωστικού προφίλ του ατόμου το οποίο τελικά επηρεάζει την ανάπτυξη των δεξιοτήτων (επίπεδο συμπεριφοράς).
Σχηματικά το μοντέλο των Morton και Frith (1995) αναπαριστάται ως εξής:
Γράφημα 2.1: Αιτιολογικό μοντέλο θεώρησης της δυσλεξίας (Morton & Frith, 1995)
Σχετικά με την κληρονομική φύση της δυσλεξίας, τα συμπεράσματα είναι ακόμα υπό διερεύνηση, αν και η κληρονομικότητα φαίνεται από πολλές μελέτες ότι παίζει κάποιο ρόλο στη μεταβίβαση της δυσλεξίας (Grigorenko και συν., 1997, DeFries, Alarcon & Olson, 1997).
To σίγουρο είναι πως η δυσλεξία δε μεταβιβάζεται κληρονομικά απλώς και μόνο από ένα συγκεκριμένο γονίδιο ακολουθώντας τους νόμους του Mendel.
Μια πολύ γνωστή ερευνητική μελέτη είναι αυτή του Colorado Learning Disabilities Research Centre, όπου εξετάστηκε ένα πολύ μεγάλο δείγμα από δίδυμους μονοζυγωτικούς και ετεροζυγωτικούς και έδειξε ότι ανάμεσα στους μονοζυγωτικούς δίδυμους κατά ποσοστό 68% παρουσίαζαν και οι δύο δυσλεξία, τη στιγμή που το ποσοστό των διζυγωτικών διδύμων που είχαν και οι δύο δυσλεξία ήταν μόνο 38% (Μαυρομμάτη, 2004).
Σε μια άλλη έρευνα των Gilger, Pennington και DeFries (1991) εκτιμάται ότι ο γιος μιας οικογένειας έχει πιθανότητα κατά ποσοστό 40% να έχει δυσλεξία, όταν ο πατέρας του συμβαίνει να είναι δυσλεξικός και κατά ποσοστό 36%, όταν συμβαίνει να είναι δυσλεξική η μητέρα του.
Από την άλλη πλευρά, η κόρη της οικογένειας έχει πιθανότητα μόνο 20% να είναι δυσλεξική, όταν ένας από τους δύο γονείς της είναι δυσλεξικός (ανεξάρτητα από το ποιος από τους δύο είναι).
Τα χρωμοσώματα που έχουν βρεθεί να έχουν κάποια σχέση με τη δυσλεξία είναι το 15, το 1 και πρόσφατα το 6 (Cardon και συν., 1994).
Οι Miles & Miles (1999) θεωρούν ότι είναι υπεραπλούστευση να πιστεύουμε ότι οι επιστήμονες θα βρουν κάποια μέρα το «γονίδιο της δυσλεξίας».
Υπάρχουν διαταραχές που συμβαίνει να μην είναι το αποτέλεσμα μιας συγκεκριμένης ανωμαλίας σε ένα γονίδιο, η δε δυσλεξία φαίνεται να είναι μία από αυτές.
Το πιθανότερο είναι πως η δράση ενός γονιδίου ή συνδυασμού γονιδίων μεταβάλλουν τη βιοχημεία του σώματος του ατόμου και δημιουργούν ανωμαλίες ή ελάχιστες δυσπλασίες στον εγκέφαλο.
Αυτές με τη σειρά τους οδηγούν στα συμπτώματα της δυσλεξίας που παρατηρούμε μέσω της συμπεριφοράς του ατόμου.
Στις αιτιολογικές υποθέσεις για η δυσλεξία κυρίαρχη θέση κατέχει η υπόθεση περί φωνολογικού ελλείμματος ή φωνολογικής αδυναμίας των δυσλεξικών ατόμων.
Σύμφωνα με την υπόθεση αυτή, τα δυσλεξικά άτομα δυσκολεύονται ιδιαίτερα να συνειδητοποιήσουν όλους τους φθόγγους (φωνήματα) από τους οποίους αποτελείται μια λέξη και μάλιστα με τη σωστή σειρά.
Αυτό έχει ως αποτέλεσμα να κάνουν φωνολογικά λάθη στην ανάγνωση και την ορθογραφία.
Η υπόθεση περί αδυναμίας στη φωνολογική επεξεργασία έχει κερδίσει έδαφος τα τελευταία χρόνια, γιατί έχει επιβεβαιωθεί από πολλές εμπειρικές έρευνες σε διαφορετικές γλώσσες (Bradley & Bryant, 1983, 1991, Stanovich, 1998, Goswami, 1997, Tunmer, Herriman & Nesdale, 1988, Snowling, 1991, Frith, 1997).
Από τις έρευνες αυτές προκύπτει ότι οι φωνολογικές δυσκολίες επιμένουν παρά την εξέλιξη των υπόλοιπων ικανοτήτων του ατόμου.
Η αδυναμία συνειδητοποίησης των ήχων από τους οποίους αποτελείται μια λέξη είναι καθοριστικός παράγοντας στην ανάγνωση (αποκωδικοποίηση) λέξεων που ο αναγνώστης συναντά για πρώτη φορά (Stanovich & Siegel, 1994).
Ο Bruck (1992) επισημαίνει ότι δεν εντοπίζει ανάπτυξη της φωνημικής ενημερότητας (ή αλλιώς της φωνολογικής επίγνωσης) σε δυσλεξικά παιδιά ή ενηλίκους, παρά την ηλικία τους και τη σημαντική τους πρόοδο στην ανάγνωση.
Η υπόθεση περί φωνολογικής αδυναμίας μπορεί να φιλοξενηθεί στο μοντέλο των Morton και Frith (1995) που αναφέραμε παραπάνω.
Η διαμεσολάβηση διαφορετικών τμημάτων του αριστερού ημισφαιρίου κατά τη φωνολογική επεξεργασία του λόγου στα δυσλεξικά άτομα (Βιολογικό επίπεδο) οδηγεί σε ατελείς ή λανθασμένες συσχετίσεις γραφημάτων-φωνημάτων ή λανθασμένες φωνολογικές αναπαραστάσεις στη μνήμη (Γνωστικό επίπεδο), που αυτές με τη σειρά τους εκφράζονται με φωνολογικά λάθη στην ορθογραφία, αντικαταστάσεις λέξεων από ομόηχες στην ανάγνωση, δυσκολία στη διάκριση της ομοιοκαταληξίας κλπ. (επίπεδο Συμπεριφοράς).
Συναφείς με την υπόθεση περί φωνολογικής αδυναμίας είναι και δύο ακόμα υποθέσεις: η υπόθεση περί χρονικής επεξεργασίας ερεθισμάτων, που διατυπώθηκε από την Tallal και τους συνεργάτες της (1997), και η υπόθεση περί μειονεξίας της βραχύχρονης μνήμης η οποία είναι από τις πιο παλιές που έχουν διατυπωθεί για τη δυσλεξία.
Η Tallal και οι συνεργάτες της (1993, 1997), σε μια σειρά ερευνών με παιδιά με γλωσσικά προβλήματα και δυσλεξία, παρατήρησαν ότι δυσκολεύονταν ιδιαίτερα στο να ξεχωρίσουν και να θυμηθούν ερεθίσματα που διαδέχονταν πολύ γρήγορα (σε επίπεδο χιλιοστών του δευτερολέπτου) το ένα το άλλο.
Τα δυσλεξικά άτομα φαίνεται να έχουν δυσκολία να διακρίνουν τις ενδο-συλλαβικές ακουστικές διαφορές μεταξύ γλωσσικών ερεθισμάτων που είναι σύντομα, παροδικά και γρήγορα μεταβαλλόμενα, όπως π.χ να αντιληφθούν τις διαφορές μεταξύ των συλλαβών φα, θα, δα.
Ανάλογες δυσκολίες έχουν βρεθεί και με την επεξεργασία ερεθισμάτων μέσω της οπτικής οδού.
Στο βιολογικό επίπεδο, διαφορές στα μεγαλοκυτταρικά στρώματα των ακουστικών και οπτικών τμημάτων του θαλάμου του εγκεφάλου, όπως έχει επισημανθεί από μια έρευνα των Galaburda και Livingstone (1993), είναι πιθανό να είναι υπεύθυνες για τη δυσκολία επεξεργασίας ερεθισμάτων που μεταβάλλονται γρήγορα.
Η υπόθεση περί χρονικής επεξεργασίας ερεθισμάτων, που αναφέρεται στην ικανότητα ταχείας επεξεργασίας, τόσο γλωσσικών όσο και μη γλωσσικών ερεθισμάτων, βρίσκεται σε πειραματικό στάδιο και έχει δεχτεί κριτική από ορισμένους ερευνητές (Studdert-Kennedy & Mody, 1995).
Η υπόθεση περί μειονεξίας της βραχύχρονης μνήμης υποστηρίχτηκε από πολύ νωρίς, γιατί στηρίχτηκε στην κλινική εικόνα των δυσλεξικών ατόμων που παρουσιάζουν χαμηλά ποσοστά επιτυχίας σε δοκιμασίες που εξετάζουν την οπτική και ακουστική απομνημόνευση πληροφοριών (Thomson, 1984).
Η αρχική υπόθεση ήταν πως η βραχύχρονη μνήμη των δυσλεξικών ατόμων συγκρατεί λιγότερες πληροφορίες από αυτές που συγκρατούν οι κανονικοί αναγνώστες.
Σήμερα μια τέτοια υπόθεση θεωρείται υπεραπλουστευμένη.
Ο Mann (1986) υποστηρίζει πως οι διαφορές στη μνήμη μεταξύ δυσλεξικών και μη δυσλεξικών ατόμων αφορούν μόνο πληροφορίες που χρειάζονται λεκτική κωδικοποίηση και όχι άλλους είδους πληροφορίες.
Άλλοι ερευνητές, όπως οι Hulme και Roodenrys (1995), υποστηρίζουν ότι τα προβλήματα στη βραχύχρονη μνήμη των δυσλεξικών ατόμων είναι ένδειξη φωνολογικών δυσκολιών, αλλά και δυσκολιών συγκράτησης στη μνήμη του λεκτικού μέρους (του ονόματος) ενός ερεθίσματος ή μιας πληροφορίας.
Η μνήμη σήμερα έχει διερευνηθεί σε βάθος.
Η βραχύχρονη μνήμη δεν είναι ακριβώς συνώνυμη με την εργαζόμενη μνήμη.
Αυτό που ενδιαφέρει περισσότερο είναι ο τρόπος κωδικοποίησης των πληροφοριών στη μνήμη και η μεταβίβασή τους από τη βραχύχρονη στη μακρόχρονη μνήμη όπου εδώ τα δυσλεξικά άτομα φαίνεται να δυσκολεύονται (Bauer & Emhert, 1984).
Μια άλλη υπόθεση, η οποία διατυπώθηκε από τους Nicolson και Fawcett (1990), είναι ότι τα προβλήματα τα οποία ταλαιπωρούν τα δυσλεξικά άτομα έχουν σχέση με ανωμαλίες στην παρεγκεφαλίδα.
Η παρεγκεφαλίδα είναι μέρος στο πίσω τμήμα του εγκεφάλου όπου βρίσκονται οι έδρες της ισορροπίας και της κίνησης.
Η υπόθεση των ανωμαλιών της παρεγκεφαλίδας υποστηρίζει την ύπαρξη μιας γενικότερης μειονεξίας των δυσλεξικών ατόμων στην αυτοματοποίηση δεξιοτήτων.
Σύμφωνα με αυτή την υπόθεση, ένα δυσλεξικός είναι δύσκολο να τελειοποιηθεί σε οποιαδήποτε δεξιότητα, γνωστική ή κινητική.
Ταλαιπωρείται από προβλήματα στην απόκτηση ευχέρειας και επιδεξιότητας κατά την εκτέλεση όλων των εργασιών, που με την πάροδο του χρόνου και την εξάσκηση καταλήγουν να γίνονται αυτόματα (Fawcett, Nicolson & Dean, 1996).
Προχωρώντας ένα βήμα παραπέρα ο Nicolson και οι συνεργάτες του (1997) εξέτασαν με νευρο-απεικονιστικές μεθόδους (PET scan) την ενεργοποίηση της παρεγκεφαλίδας στα δυσλεξικά άτομα σε σύγκριση με ομάδα ελέγχου την ώρα που έκαναν μια σειρά από δοκιμασίες (ανάγνωση, ορθογραφία, ασκήσεις ισορροπίας κ.ά.).
Το πείραμα έδειξε μειωμένη ενεργοποίηση ως και 20% της παρεγκεφαλίδας στα δυσλεξικά άτομα σε σύγκριση με την ομάδα ελέγχου και πρόσφερε μια ακόμα άμεση απόδειξη της υπόθεσης των Nicolson και
Η υπόθεση ανωμαλιών της παρεγκεφαλίδας εξηγεί και το θέμα της νοημοσύνης στη δυσλεξία.
Είναι πιθανό να κατακτώνται οι δεξιότητες χωρίς τη συμμετοχή της παρεγκεφαλίδας, κάτι τέτοιο όμως απαιτεί περισσότερο κόπο και προσπάθεια.
Τα τμήματα του εγκεφάλου που είναι υπεύθυνα για τη λογική σκέψη είναι διαθέσιμα για να αντισταθμίσουν τις δυσκολίες των δυσλεξικών ατόμων στις βασικές λειτουργίες μάθησης που απαιτούν αποστήθιση.
Ακόμα, είναι πιθανό η δυσορθογραφία, που αποτελεί κύριο χαρακτηριστικό της δυσλεξίας, να είναι αποτέλεσμα δυσκολίας ταυτόχρονης χρήσης και συντονισμού φωνολογικών και κινητικών κωδίκων (Nicolson & Fawcett, 1999).
Μια άλλη κατεύθυνση, προς την οποία έχει στραφεί η έρευνα, είναι η πιθανότητα να οφείλονται οι δυσκολίες των δυσλεξικών ατόμων σε ιδιαιτερότητες του οπτικού συστήματος.
Η ιδέα δεν είναι καινούρια.
Ήδη από το 1981 ο Γ.
Παυλίδης είχε μιλήσει για τις ακανόνιστες οφθαλμοκινήσεις των δυσλεξικών παιδιών στην ανάγνωση.
Όμως, στις μελέτες του εξέτασε τις οφθαλμικές κινήσεις των δυσλεξικών παιδιών, όταν αυτά παρακολουθούσαν την πορεία που έκανε ένα έντονο φωτεινό ερέθισμα.
Η ανάγνωση ως διαδικασία δεν μοιάζει καθόλου με την παρακολούθηση ενός φωτεινού ερεθίσματος.
Έτσι, η ιδέα του Παυλίδη δεν κατάφερε να υποστηριχτεί από άλλες έρευνες, και η υπόθεση να σχετίζεται η αιτιολογία της δυσλεξίας με τις ακανόνιστες οφθαλμικές κινήσεις δεν είναι αρκετά πιθανή (Miles & Miles, 1999,
Οι ερευνητές που ασχολήθηκαν με τη διερεύνηση της πιθανότητας να οφείλονται οι δυσκολίες των δυσλεξικών ατόμων σε ιδιαιτερότητες των βασικών διαδικασιών, που συμβαίνουν κατά την επεξεργασία των ερεθισμάτων από την οπτική οδό, είναι πολλοί και διατύπωσαν ποικίλες θεωρητικές υποθέσεις.
Η υπόθεση περί ιδιαιτεροτήτων του οπτικού συστήματος στα δυσλεξικά άτομα διατυπώθηκε για πρώτη φορά συστηματικά το 1991 από τον Livingstone και τους συνεργάτες του, οι οποίοι υποστήριξαν ότι τα δυσλεξικά άτομα παρουσιάζουν ανωμαλία στην μεγαλοκυτταρική οδό της επεξεργασίας των πληροφοριών του οπτικού συστήματος.
Η μεγαλοκυτταρική οδός του οπτικού συστήματος επεξεργάζεται τα ερεθίσματα που παρουσιάζονται στα μάτια μας μετακινούμενα με υψηλή ταχύτητα και σε βάθος μικρής αντίθεσης, σε αντίθεση με την μικροκυτταρική οδό όπου οι πληροφορίες που επεξεργάζονται μετακινούνται αργά και σε βάθος μεγάλης αντίθεσης.
Στη μεγαλοκυτταρική οδό παρατηρήθηκαν σημαντικές διαφορές μεταξύ δυσλεξικών και μη δυσλεξικών υποκειμένων.
Η Lovegrove (1994) επέκτεινε την υπόθεση περί δυσκολιών και στην επεξεργασία ακουστικών πληροφοριών μέσω του μεγαλοκυτταρικού ακουστικού συστήματος.
Ο Stein (1994), σε μια σειρά από πειράματα, βρήκε σημαντικές διαφορές στη διοφθαλμική προσήλωση των ματιών (διοφθαλμική αστάθεια) μεταξύ δυσλεξικών και μη δυσλεξικών αναγνωστών, με τους πρώτους να κάνουν περισσότερα οπτικά παρά φωνολογικά λάθη.
Ακόμη υποστηρίζει ότι η ανεπάρκεια του μεγαλοκυτταρικού οπτικού συστήματος είναι υπεύθυνη για το διοφθαλμικό έλεγχο και τη διοφθαλμική αστάθεια που παρατηρείται στα δυσλεξικά άτομα.
Αυτό έχει ως αποτέλεσμα, καθώς διαβάζουν, να έχουν την αίσθηση ότι τα γράμματα μετακινούνται και πέφτουν το ένα πάνω στο άλλο.
Ένας άλλος ερευνητής, ο Wilkins (1995), εισήγαγε τον όρο «οπτική κούραση» για να περιγράψει τα συμπτώματα για τα οποία παραπονούνται ορισμένα δυσλεξικά άτομα, τα οποία λένε πως αισθάνονται πονοκεφάλους, πόνο στα μάτια ή βλέπουν γκρίζες λωρίδες όταν διαβάζουν.
Μια άλλη ομάδα ερευνητών μελέτησε συστηματικά τα δύο οπτικά συστήματα (περιοδικό και σταθερό) με τη βοήθεια των οποίων περνούν οι πληροφορίες από το μάτι στον εγκέφαλο (Livingstone & συν., 1991, Lovegrove, 1994).
Στην ανάγνωση το σταθερό σύστημα παίζει ρόλο στην εξαγωγή πληροφοριών κατά την προσήλωση των ματιών σε ένα αντικείμενο, ενώ το περιοδικό σύστημα διαμεσολαβεί στην εξαγωγή πληροφοριών από την περιφέρεια.
Επιπλέον, η ανάγνωση είναι μια πράξη κατά την οποία απαιτείται διαδικασία ταχύτατης επεξεργασίας πληροφοριών.
Η Lovegrove (1994) βρήκε ότι στα δυσλεξικά άτομα το περιοδικό οπτικό κανάλι είναι πιο ασταθές απ’ ό,τι στους κανονικούς αναγνώστες, γιατί από τη φύση του υπόκειται σε γρήγορες αλλαγές και αντιθέσεις, στις οποίες δεν ανταποκρίνονται τα δυσλεξικά άτομα.
Έτσι εξηγείται γιατί οι δυσλεξικοί είχαν χειρότερες επιδόσεις σε πειράματα που ζητούσαν διάκριση αντιθέσεων μεταξύ της φωτεινότητας γραμμών, που εμφανίζονταν στην οθόνη υπολογιστή, και λιγότερη ευαισθησία στο να ξεχωρίζουν μεταβαλλόμενα φωτεινά ερεθίσματα από σταθερά ερεθίσματα.
Ο Talcott και οι συνεργάτες του (2000), κάνοντας πειράματα όπου τα υποκείμενα καλούνταν να διακρίνουν αν ένα ερέθισμα τρεμόσβηνε ή όχι, βρήκαν ότι τα δυσλεξικά άτομα έχουν μειωμένη ευαισθησία στο τρεμόπαιγμα (flicker sensitivity), χωρίς αυτό να σημαίνει ότι αυτό το χαρακτηριστικό το έχουν όλα τα δυσλεξικά άτομα.
Οι έρευνες γύρω από τις ανωμαλίες στην οπτική επεξεργασία πληροφοριών των δυσλεξικών ατόμων, στρέφονται κυρίως γύρω από τα δύο οπτικά συστήματα και πώς ελέγχονται αυτά από τον εγκέφαλο, συνεχίζονται δε, μια και υπάρχουν ακόμα επιφυλάξεις, γιατί ορισμένες έρευνες απέτυχαν να επαναληφθούν προκειμένου να ελεγχθεί η εγκυρότητα των αποτελεσμάτων τους.
Τέλος, θα αναφερθούμε στην υπόθεση περί συναισθηματικών παραγόντων και δυσλεξίας, σύμφωνα με την οποία οι συναισθηματικές δυσκολίες συνοδεύουν ή επιδεινώνουν τις μαθησιακές δυσκολίες με ένα πολύπλοκο και συσσωρευτικό τρόπο (Πολυχρονοπούλου, 1985, Pumfrey & Reason, 1991).
Μια σειρά από συνεχιζόμενες έρευνες (follow-up studies) αναφέρουν αύξηση της συσχέτισης μεταξύ αναγνωστικών δυσκολιών και προβλημάτων συμπεριφοράς στα χρόνια του δημοτικού σχολείου, ενώ στους εφήβους παρατηρούνται περισσότερο συμπτώματα ανησυχίας, νευρικότητας και έλλειψης προσοχής (Adelman, 1989, Pianta & Caldwell, 1990).
Υπάρχουν ακόμα μεθοδολογικά προβλήματα και δυσκολίες στον ορισμό και τη μέτρηση μιας σειράς παραγόντων, όπως το άγχος, η αυτοεκτίμηση, τα κίνητρα επίδοσης, ο έλεγχος του εαυτού, η κατάθλιψη, οι οποίοι σχετίζονται με τη δυσλεξία.
Το άγχος έχει βρεθεί ότι σχετίζεται αρνητικά με τη μνημονική ικανότητα του ατόμου (Darke, 1988), ενώ τα θετικά συναισθήματα βελτιώνουν την επίδοση των παιδιών σε μια σειρά δραστηριοτήτων (Yasutake & Bryan, 1995).
Ακόμη, ο Frick και οι συνεργάτες του (1991) εντόπισαν άμεση συσχέτιση της δυσλεξίας με τη διαταραχή ελλειμματικής προσοχής σε δείγμα αγοριών 7-12 ετών.
Σύμφωνα με τους Rutter και Yule (1970) τα συναισθηματικά προβλήματα και τα προβλήματα συμπεριφοράς μπορεί να προηγούνται της δυσλεξίας, η δυσλεξία και η απογοήτευση που τη συνοδεύει να συνεπάγονται άγχος και εξωτερικευμένες εκδηλώσεις συμπεριφοράς, ή τα δύο προβλήματα να αλληλεπιδρούν και να επηρεάζονται από άλλους παράγοντες διαφορετικούς για κάθε παιδί.
Δεν είναι ξεκάθαρο αν τα συναισθηματικά προβλήματα είναι το αποτέλεσμα ή η αιτία της δυσλεξίας.
Ωστόσο, είναι εμφανές ότι η συναισθηματική διαταραχή χαρακτηρίζει πολλά παιδιά με μαθησιακές δυσκολίες και το γεγονός αυτό πρέπει να το λαμβάνουν υπόψη οι γονείς, οι ψυχολόγοι και οι εκπαιδευτικοί.
Ο Hinshaw (1992b) αναφέρει ότι η πιο κατάλληλη μέθοδος για τη διαλεύκανση της σχέσης ανάμεσα στη δυσλεξία και τους συναισθηματικούς παράγοντες είναι η διεξαγωγή διαχρονικών μελετών, που θα λαμβάνουν υπόψη και ενδιάμεσες μεταβλητές, όπως το οικογενειακό περιβάλλον ή το κοινωνικοοικονομικό επίπεδο των παιδιών.
Όσον αφορά τις αναπτυξιακές διαφορές, έχει βρεθεί πως η δυσλεξία επηρεάζει εξίσου την ψυχοκοινωνική λειτουργία τόσο των παιδιών όσο και των εφήβων (McGee & συν., 1992, Boetsch, Green &
Συμπερασματικά, με βάση τις υποθέσεις που αναφέραμε παραπάνω, η δυσλεξία δεν αποτελεί μια ενιαία οντότητα αλλά ένα σύνθετο φαινόμενο με ετερογενή συμπτώματα που ποικίλουν από γλώσσα σε γλώσσα.
Οι διαφορετικές αιτιολογικές θεωρίες που έχουν διατυπωθεί υπογραμμίζουν την οργανική βάση της δυσλεξίας και διερευνούν ποικίλους παράγοντες που παρεμβαίνουν και διαμεσολαβούν μέχρι την έκφραση των συμπτωμάτων της δυσλεξίας.
Οι δυσκολίες των δυσλεξικών ατόμων σε γνωστικό επίπεδο φαίνεται να είναι συγκεκριμένες, ειδικές, επίμονες και καθολικές.
Η θεώρηση της δυσλεξίας σε τρία επίπεδα, βιολογικό, γνωστικό και συμπεριφοράς διευκολύνει τη μελέτη της και επιτρέπει το σχεδιασμό εκπαιδευτικών παρεμβάσεων και αντισταθμιστικών στρατηγικών.
Χαρακτηριστικά γνωρίσματα-συμπτωματολογία Τα παιδιά με δυσλεξία παρουσιάζουν πολλές δυσκολίες σε διάφορους τομείς.
Οι εμφανέστερες από αυτές αφορούν την εκμάθηση της ανάγνωσης και της ορθογραφίας, γι’ αυτό συχνά οι εκπαιδευτικοί και οι γονείς επικεντρώνονται σ’ αυτά τα χαρακτηριστικά.
Μερικά χαρακτηριστικά εμφανίζονται νωρίς και διαρκούν δια βίου, ενώ άλλα εξαλείφονται με το πέρασμα της ηλικίας.
Είναι συνηθισμένη η άποψη ότι έχουμε να κάνουμε με παιδιά που έχουν παρόμοιες δυσκολίες, όμως κάθε παιδί έχει ιδιαίτερα χαρακτηριστικά και διαφορετικούς ρυθμούς ωρίμανσης, με αποτέλεσμα η δυσλεξία να συνθέτει μια ανομοιογενή
Στην προσχολική ηλικία μπορούμε να μιλήσουμε μόνο για κάποιες ενδείξεις ότι μερικά παιδιά ενδεχομένως να εμφανίσουν αργότερα ειδικές μαθησιακές δυσκολίες (δυσλεξία).
Οι ενδείξεις αυτές χωρίζονται σε γλωσσικές και μη γλωσσικές.
Στις γλωσσικές περιλαμβάνονται: μπέρδεμα συλλαβών μέσα στη λέξη (π.χ αρεοπλάνο αντί αεροπλάνο), αντικατάσταση λέξεων με άλλες που μοιάζουν ακουστικά (παρώνυμα) (π.χ καλάθι αντί καλάμι) και δυσκολία να μάθουν παιδικά τραγουδάκια με ομοιοκαταληξία (όπως το «γύρω-γύρω όλοι στη μέση ο Μανώλης..»).
Στις μη γλωσσικές ενδείξεις περιλαμβάνονται: δυσκολία στο να ντυθούν μόνα τους και να δέσουν τα κορδόνια τους, αφαιρούνται εύκολα ή δεν προσέχουν όταν ακούνε κάτι, σκοντάφτουν ή χτυπούν από αδεξιότητα, δυσκολεύονται να πιάσουν την μπάλα και να την πετάξουν, να ισορροπήσουν στο ένα πόδι ή να περάσουν ένα εμπόδιο (Peer, 2002).
Το δημοτικό είναι η κρίσιμη περίοδος για να εντοπιστούν τα παιδιά με δυσλεξία.
Στην πρώτη τάξη του δημοτικού συναντούν μεγάλη δυσκολία στο να μάθουν τα γράμματα της αλφαβήτου, σε συνδυασμό με τον ήχο που αντιπροσωπεύει το καθένα, κι όταν τα μάθουν δυσκολεύονται για πολύ καιρό να τα ξεχωρίζουν.
Σταδιακά αρχίζουν να συναντούν δυσκολίες και στην κατάκτηση του μηχανισμού της ανάγνωσης.
Η πρόοδός τους μπορεί να είναι πολύ αργή σε σχέση με τα άλλα παιδιά της τάξης ή μπορεί να μην έχουν καθόλου πρόοδο.
Άλλα χαρακτηριστικά των παιδιών με δυσλεξία σ΄αυτήν την ηλικία είναι: διαβάζουν αργά χωρίς να χρωματίζουν τη φωνή τους, συχνά δεν καταλαβαίνουν αυτό που διάβασαν, παραλείπουν λέξεις ή προσθέτουν δικές τους.
Στη γραφή δυσκολεύονται να αντιγράψουν από τον πίνακα, παραλείπουν γράμματα ή συλλαβές μέσα στις λέξεις, δε μαθαίνουν εύκολα την ορθογραφία τους ή γράφουν την ίδια λέξη με διαφορετική ορθογραφία, δυσκολεύονται στο χωρο-χρονικό προσανατολισμό, ξεχνάνε πράγματα ή εργασίες, κουράζονται εύκολα γιατί καταβάλλουν μεγάλη προσπάθεια.
Στις εκθέσεις έχουν φτωχές ιδέες, ξεχνάνε λέξεις, δε βάζουν σημεία
Περνώντας στη δευτεροβάθμια εκπαίδευση ένα δυσλεξικό παιδί πιθανόν να έχει σημειώσει πρόοδο σε πολλούς τομείς, αλλά εξακολουθεί να έχει ιδιαιτερότητες ως μαθητής.
Η εφηβεία είναι μια δύσκολη περίοδος για όλα τα παιδιά, πόσω μάλλον για το δυσλεξικό μαθητή που έχει ήδη γευτεί τη σχολική αποτυχία και έχει παράπονο πως η προσπάθεια του σπάνια αμείβεται.
Ορισμένα παιδιά έχουν καταλάβει και έχουν δεχτεί το πρόβλημά τους, ενώ άλλα έρχονται στο γυμνάσιο με αισιοδοξία και ενθουσιασμό, για να διαπιστώσουν σύντομα πως αδυνατούν να ανταποκριθούν στις απαιτήσεις και στις προσδοκίες των καθηγητών τους (Πολυχρονοπούλου, 1989).
Οι κυριότερες αδυναμίες των δυσλεξικών μαθητών στο γυμνάσιο/λύκειο είναι: Τα γραπτά τους είναι πολύ κατώτερα της προφορικής τους απόδοσης και είναι ακατάστατα με σβησίματα, λέξεις που έχουν διαγραφεί και ξαναγραφτεί με διαφορετικό τρόπο, κάνουν ορθογραφικά λάθη χάνουν εύκολα τη θέση του σημείου στο οποίο διαβάζουν, δεν κατανοούν επαρκώς αυτό που διαβάζουν ιδιαίτερα όταν διαβάζουν μεγάλα κείμενα, δυσκολεύονται στην αποστήθιση ονομάτων, χρονολογιών και τύπων, παρανοούν πολύπλοκες ερωτήσεις ή εκφωνήσεις ασκήσεων, δυσκολεύονται να κάνουν γρήγορα απλές αριθμητικές πράξεις με το μυαλό.
Σε επίπεδο συμπεριφοράς δυσκολεύονται να οργανωθούν, δεν μπορούν να τηρήσουν χρονικά όρια, έχουν χαμηλή αυτοεκτίμηση και κουράζονται ευκολότερα από τους άλλους.
Παρά τις δυσκολίες τους, οι δυσλεξικοί έφηβοι μπορεί να είναι δημιουργικοί, να έχουν φαντασία, να είναι καλοί στα σπορ ή σε καλλιτεχνικές δραστηριότητες ή να έχουν έφεση στους υπολογιστές (West, 1997, Singleton, 1999).
Η δυσλεξία διαρκεί διά βίου και γι’ αυτό υπάρχουν δυσκολίες που συνεχίζουν να απασχολούν τα δυσλεξικά άτομα, ακόμα και όταν έχουν περάσει τα δύσκολα σχολικά χρόνια.
Χρόνο με το χρόνο, γενικά οι δυσκολίες τους περιορίζονται και έτσι δεν ταλαιπωρούνται από αυτές τόσο όσο όταν πήγαιναν στο σχολείο (Πολυχρονοπούλου, 2003).
Στην επαγγελματική τους ζωή μπορεί να επιτύχουν όπως κάθε άλλος άνθρωπος, ιδιαίτερα αν το επάγγελμα που έχουν επιλέξει δεν έχει υψηλές απαιτήσεις χρήσης του γραπτού λόγου.
Στην κοινωνική τους ζωή είναι ικανοί για καλές φιλικές και κοινωνικές σχέσεις, όπως κάθε άλλος άνθρωπος, εκτός βέβαια αν συμπτωματικά τυχαίνει να συνυπάρχουν και άλλα προβλήματα (Μαυρομμάτη,
Αν θέλαμε να μιλήσουμε για τα χαρακτηριστικά της δυσλεξίας στην ενήλικη ζωή, θα τα χωρίζαμε σε αδυναμίες και σε θετικά χαρακτηριστικά.
Μερικά από τα χαρακτηριστικά που συναντάμε στους ενήλικες με δυσλεξία είναι: Τους είναι δύσκολο να συγκρατήσουν πολλές πληροφορίες μαζί, γι’ αυτό και τις επαναλαμβάνουν πολλές φορές για να μην τις ξεχάσουν.
Ξεχνούν ή μεταφέρουν λανθασμένα πληροφορίες και μηνύματα.
Όταν διαβάζουν ένα βιβλίο ή ένα περιοδικό και κάποιος τους διακόψει, δε βρίσκουν εύκολα αμέσως το σημείο στο οποίο είχαν μείνει για να συνεχίσουν.
Αναγκάζονται να ξαναδιαβάσουν κάποιες λέξεις ή μερικές σειρές για να εντοπίσουν το σημείο που είχαν Χρειάζεται να ξαναδιαβάσουν ένα δύσκολο ή ένα μεγάλο κείμενο για να το Μπερδεύονται με ημερομηνίες, διευθύνσεις, ονόματα οδών, ονόματα περιοχών, Κάνουν ακόμα αρκετά λάθη στην ορθογραφία.
Επηρεάζονται ευκολότερα από τους άλλους από εντάσεις ή αγχογόνες καταστάσεις, με αποτέλεσμα να κάνουν περισσότερα λάθη.
Δεν μπορούν εύκολα να οργανωθούν.
Σύμφωνα με τους Reid και Kirk (2001), τα θετικά χαρακτηριστικά που συνδέονται με τη δυσλεξία στην ενήλικη ζωή είναι: Η ανεπτυγμένη ικανότητα οπτικοποίησης καταστάσεων (visualization), συμπεριλαμβανομένης της τρισδιάστατης αντίληψης των πραγμάτων.
Η ικανότητα επίλυσης προβλημάτων.
Οι καλλιτεχνικές τάσεις, η δημιουργικότητα και η φαντασία.
Η ικανότητα κριτικής σκέψης.
Η ισχυρή θέληση και η υπομονή.
Χάρη σ’ αυτά τα δύο τελευταία χαρακτηριστικά οι δυσλεξικοί ενήλικες καταφέρνουν να αντιπαλέψουν τον κόσμο των γραπτών συμβόλων που τόσο τους δυσκολεύει.
Καθώς έρχονται αντιμέτωποι με την καθημερινότητα, αναπτύσσουν αντισταθμιστικές στρατηγικές, για να αντιμετωπίσουν τις δυσκολίες και τις προκλήσεις της ενήλικης ζωής και του χώρου εργασίας που αποδεικνύεται πιο γενναιόδωρος από το χώρο του σχολείου.
Δυσλεξία και τριτοβάθμια εκπαίδευση Τις τελευταίες δεκαετίες έγινε αποδεκτό ότι η δυσλεξία συνοδεύει το άτομο και στην ενήλικη ζωή, αφού αποδείχτηκε ότι οι δυσκολίες των δυσλεξικών ατόμων έχουν οργανική-βιολογική βάση.
Μέχρι πρόσφατα, το μεγαλύτερο μέρος των ερευνών ήταν αφιερωμένο στη μελέτη των δυσκολιών ανάγνωσης και γραφής σε παιδιά σχολικής ηλικίας.
Τα τελευταία χρόνια το ενδιαφέρον των ερευνητών άρχισε να στρέφεται στη φύση και στο είδος των δυσκολιών που συνοδεύουν το δυσλεξικό άτομο μετά το τέλος του σχολείου.
Το θέμα της διάγνωσης της δυσλεξίας σε ενήλικες και η κατασκευή κατάλληλων διαγνωστικών εργαλείων άρχισε να απασχολεί τους ερευνητές, ενώ οι βιογραφίες πετυχημένων δυσλεξικών ενηλίκων άρχισαν να εμφανίζονται δειλά στη βιβλιογραφία (West, 1997, Reid & Kirk, 2001, Clement-Jones, 2003).
Η παρουσία φοιτητών με μαθησιακές δυσκολίες στα πανεπιστήμια της Αμερικής και της Αυστραλίας χρονολογείται από τη δεκαετία του ’70.
Επρόκειτο, όμως, κατά κύριο λόγο, για φοιτητές με προβλήματα υγείας και αισθητηριακές αναπηρίες.
Από τις αρχές της δεκαετίας του ΄80 η προσοχή στράφηκε σε μια ιδιαίτερη ομάδα φοιτητών που παρουσίαζαν ειδικές μαθησιακές δυσκολίες (δυσλεξία), οι οποίοι υπολογίζονταν χωριστά και χρειάζονταν άλλου είδους υπηρεσίες για να ενταχθούν επιτυχώς στην τριτοβάθμια εκπαίδευση.
Στη δεκαετία του ’90, οι φοιτητές με δυσλεξία αποτέλεσαν μια ‘σημαντική’ μειονότητα στο σύνολο του φοιτητικού πληθυσμού και είναι η ταχύτερα αυξανόμενη σε αριθμό κατηγορία ατόμων με ειδικές εκπαιδευτικές ανάγκες, αφού ο αριθμός τους σχεδόν δεκαπλασιάστηκε από το 1976 έως το 1990 (Smith, Carroll & Elkins, 1999, Mull, Sitlington & Alper, 2001).
Οι λόγοι της αύξησης του αριθμού των φοιτητών με δυσλεξία στην τριτοβάθμια εκπαίδευση απασχόλησαν τους ερευνητές.
Κατ΄αρχάς η μαζικότερη πρόσβαση φοιτητών στην τριτοβάθμια εκπαίδευση είχε ως αποτέλεσμα τη διεύρυνση της ανώτατης εκπαίδευσης και τη συμμετοχή ατόμων από μη προνομιούχες κοινωνικές ομάδες (εθνικές μειονότητες, άτομα από στερημένα κοινωνικά-οικονομικά περιβάλλοντα και άτομα με μαθησιακές δυσκολίες).
Αυτό συνέβη σε όλες σχεδόν τις χώρες, αφού σύμφωνα με επίσημα στατιστικά στοιχεία ο φοιτητικός πληθυσμός διευρύνθηκε με ραγδαίους ρυθμούς τις τελευταίες δεκαετίες (NCES, 1994, DEETYA, 1998, OECD, 2001).
Επιπλέον, η αναγνώριση της δυσλεξίας ως ειδικής εκπαιδευτικής ανάγκης, η θέσπιση νομοθετικών ρυθμίσεων για τους δυσλεξικούς μαθητές και η ευαισθητοποίηση της κοινής γνώμης γύρω από θέματα μαθησιακών δυσκολιών είχε ως αποτέλεσμα όλο και περισσότεροι μαθητές με δυσλεξία να αποδέχονται το πρόβλημά τους και να θέλουν να συνεχίσουν στην τριτοβάθμια εκπαίδευση (Gilroy & Miles, 1996).
Άλλοι παράγοντες που συνέβαλαν στην παρουσία των φοιτητών με δυσλεξία στην τριτοβάθμια εκπαίδευση είναι: Η έγκαιρη ανίχνευση της δυσλεξίας στις δύο πρώτες βαθμίδες της εκπαίδευσης και η παροχή εξειδικευμένης διδακτικής στήριξης.
Αυτό βοήθησε τους δυσλεξικούς μαθητές να αντισταθμίσουν τις δυσκολίες τους, να βελτιώσουν τις ικανότητές τους στην ανάγνωση και τη γραφή και να επιτύχουν καλύτερα αποτελέσματα στις εξετάσεις εισαγωγής στην τριτοβάθμια εκπαίδευση.
Η μαζικότερη είσοδος ‘ώριμων’ φοιτητών στην τριτοβάθμια εκπαίδευση.
Για πρώτη φορά δόθηκαν εναλλακτικές ευκαιρίες πρόσβασης σε άτομα που, ενώ είχαν τελειώσει το σχολείο, δεν είχαν τα τυπικά προσόντα για εισαγωγή στην τριτοβάθμια εκπαίδευση.
Στα άτομα αυτά δόθηκε η δυνατότητα να παρακολουθήσουν προπαρασκευαστικά τμήματα προετοιμασίας ή να φοιτήσουν σε 2ετή δημόσια κολέγια πριν εισαχθούν στο πανεπιστήμιο.
Οι ‘ώριμοι’ φοιτητές είναι μεγαλύτεροι σε ηλικία από τους υπόλοιπους φοιτητές, αφού καθυστερούν σημαντικά την ηλικία έναρξης των σπουδών τους, για να αποκτήσουν τα ουσιαστικά και τυπικά προσόντα.
Οι περισσότεροι δεν έχουν πάρει επίσημη διάγνωση μαθησιακών δυσκολιών, παρά μόνο αφότου διαγνώστηκε ως δυσλεξικό κάποιο από τα παιδιά τους ή αφότου πέρασαν στην τριτοβάθμια Η βελτίωση των παρεχομένων υπηρεσιών προς τους δυσλεξικούς φοιτητές.
Στο παρελθόν οι δυσλεξικοί φοιτητές, ακόμα κι αν κατάφερναν να περάσουν τις πύλες της τριτοβάθμιας εκπαίδευσης, δεν κατάφερναν να αντεπεξέλθουν στις αυξημένες απαιτήσεις των σπουδών τους, με αποτέλεσμα ή να εγκαταλείπουν το πανεπιστήμιο ή να καθυστερούν σημαντικά στην ολοκλήρωση των σπουδών τους.
Σήμερα, στα περισσότερα μεγάλα πανεπιστήμια του εξωτερικού προσφέρονται διάφοροι τύποι στήριξης για τους φοιτητές με μαθησιακές δυσκολίες, ενώ γίνονται προσπάθειες για την ποσοτική και ποιοτική αναβάθμιση των προσφερόμενων υπηρεσιών (Singleton, 1999, Vogel και συν., 1999).
Ανατρέχοντας στη βιβλιογραφία, πλήθος επιμέρους θεμάτων προσελκύουν το ενδιαφέρον όσων επιθυμούν να ασχοληθούν με τη δυσλεξία στην τριτοβάθμια εκπαίδευση.
Έτσι, τα κυριότερα ερευνητικά ερωτήματα αφορούν τη συχνότητα εμφάνισης δυσλεξίας στο φοιτητικό πληθυσμό, τον τρόπο εισαγωγής στην τριτοβάθμια εκπαίδευση, τη δυνατότητα διάγνωσης της δυσλεξίας μετά την είσοδο στο πανεπιστήμιο, την πολιτική και τα υποστηρικτικά μέτρα των πανεπιστημίων διαφόρων χωρών για τους δυσλεξικούς φοιτητές, τη συμβουλευτική στήριξη των φοιτητών που αντιμετωπίζουν δυσκολίες λόγω της δυσλεξίας και, τέλος, την ενημέρωση και ευαισθητοποίηση του διδακτικού και διοικητικού προσωπικού των πανεπιστημίων γύρω από τη δυσλεξία και τις υπόλοιπες μαθησιακές δυσκολίες.
Μια ακόμα σημαντική παράμετρος είναι οι ικανότητες και οι αδυναμίες που παρουσιάζουν οι δυσλεξικοί φοιτητές και η δυνατότητα έγκυρου εντοπισμού φοιτητών με δυσλεξία στο σύνολο του φοιτητικού πληθυσμού.
Ο Rack (1997) επισημαίνει τη χρησιμότητα της διάκρισης ανάμεσα στη ‘στενή’ και την ‘ευρύτερη’ έννοια της δυσλεξίας.
Η ‘στενά’ οριζόμενη δυσλεξία είναι η φωνολογική δυσλεξία, γνωστή και ως ‘βαθιά δυσλεξία’, όπου προεξέχον αίτιο των δυσκολιών είναι η αδυναμία φωνολογικής επεξεργασίας και φωνολογικής κωδικοποίησης του λόγου.
Από την άλλη, η ‘ευρύτερη δυσλεξία’, συνώνυμη με την ‘επιφανειακή δυσλεξία’ (Coltheart και συν., 1983, Ellis, 1993), εστιάζει όχι μόνο στις φωνολογικές δυσκολίες αλλά και στην αδυναμία συγκράτησης στη μνήμη των οπτικών χαρακτηριστικών των λέξεων, με αποτέλεσμα δυσκολίες στην ανάγνωση και την ορθογραφία λέξεων με ανώμαλο σχηματισμό.
Ο Rack (1997) και οι Farmer, Riddick & Sterling (2002) υποστηρίζουν ότι μεταξύ των ενηλίκων και των φοιτητών απαντούν και οι δύο τύποι δυσλεξίας με περισσότερο συχνή την ‘επιφανειακή δυσλεξία’ χωρίς όμως να έχει αποδειχτεί η εγκυρότητα της κατηγοριοποίησης των δυσλεξικών ενηλίκων σε υπο-ομάδες.
Ο Miles (1993), προσπαθώντας να περιγράψει τα ‘έγκυρα’ συμπτώματα της δυσλεξίας στους ενήλικες, επισημαίνει πως η δυσκολία στην ορθογραφημένη γραφή (δυσορθογραφία) είναι ένα ‘επίμονο’ χαρακτηριστικό γνώρισμα που ακολουθεί το δυσλεξικό άτομο δια βίου, ενώ άλλες διαγνωστικές δοκιμασίες, που φαίνεται να διαφοροποιούν δυσλεξικούς από μη δυσλεξικούς ενήλικες, είναι η ικανότητα διάκρισης λεπτών φωνολογικών διαφορών στις λέξεις, η ανάγνωση ψευδολέξεων και η γρήγορη ονομασία λέξεων.
Ειδικότερα, για τους φοιτητές με δυσλεξία είναι σημαντικό να λάβουμε υπόψη την πιθανότητα «αντιστάθμισης» ορισμένων αδυναμιών, ιδιαίτερα σε περιπτώσεις ήπιας δυσλεξίας ή σε άτομα που έγινε έγκαιρη διάγνωση δυσλεξίας και δέχτηκαν εξειδικευμένη διδασκαλία στις πρώτες βαθμίδες της εκπαίδευσης, καθώς και τη σημασία που έχει ο γραπτός λόγος στο πλαίσιο της τριτοβάθμιας εκπαίδευσης, αφού οι γραπτές εξετάσεις και οι εργασίες καλύπτουν το μεγαλύτερο μέρος των ακαδημαϊκών υποχρεώσεων ενός φοιτητή (Lefly & Pennington, 1991,
Οι Andrews και Smith (1992) διακρίνουν τρεις κατηγορίες φοιτητών με μαθησιακές ‘Διαγνωσμένοι’ φοιτητές: στην κατηγορία αυτή εντάσσονται όσοι έχουν επίσημη διάγνωση δυσλεξίας πριν από την εισαγωγή τους στο πανεπιστήμιο με αποτέλεσμα να ‘δηλώνουν’ την μαθησιακή τους δυσκολία κατά την εγγραφή τους στο πανεπιστήμιο. ‘Αδιάγνωστοι’ φοιτητές: εδώ περιλαμβάνονται αυτοί που δεν έχουν επίσημα διαγνωστεί ως δυσλεξικοί, αλλά εκφράζουν την ανησυχία ότι έχουν μαθησιακές δυσκολίες και επιθυμούν να ακολουθήσουν τις προβλεπόμενες διαδικασίες, για να γίνει πλήρης διαγνωστική αξιολόγηση και περιγραφή των δυσκολιών τους. ‘Υποστηριζόμενοι’ φοιτητές: στην κατηγορία αυτή ανήκουν φοιτητές που δέχονται βοήθεια ή υποστήριξη από φορείς ή οργανισμούς εκτός του πανεπιστημίου προκειμένου να συνεχίσουν στην τριτοβάθμια εκπαίδευση.
Η κατανόηση του φαινομένου της δυσλεξίας σε όλες τις βαθμίδες της εκπαίδευσης δεν είναι μια εύκολη υπόθεση, αφού εμπλέκονται και αλληλεπιδρούν πολλοί παράγοντες που έχουν να κάνουν με το άτομο, το εκπαιδευτικό σύστημα και τα διαγνωστικά κριτήρια που χρησιμοποιούνται.
Επιπλέον, η δυσλεξία δεν είναι μια απλή έννοια που εύκολα ορίζεται, ανιχνεύεται και μετριέται, ιδιαίτερα στους ενήλικες.
Η μελέτη σε βάθος όλων των πλευρών της δυσλεξίας που έχουν να κάνουν με την τριτοβάθμια εκπαίδευση θα οδηγήσει στην καλύτερη εκμετάλλευση των υπαρχόντων πόρων των πανεπιστημίων και στην καλύτερη αξιοποίηση των «ιδιαίτερων» χαρακτηριστικών των δυσλεξικών φοιτητών που δε διαφέρουν από τους υπόλοιπους ως προς τη νοημοσύνη και τις γενικές ικανότητες.
Οι νομοθετικές ρυθμίσεις και οι διατάξεις για τη δυσλεξία στην τριτοβάθμια εκπαίδευση διαφέρουν από χώρα σε χώρα και αντικατοπτρίζουν τις εθνικές, κοινωνικές και εκπαιδευτικές ανάγκες της κάθε χώρας σε μια δεδομένη στιγμή.
Το αμερικανικό κράτος συνειδητοποίησε από νωρίς το όφελος από την εκπαίδευση ενός ανομοιογενούς φοιτητικού πληθυσμού.
Οι φοιτητές με δυσλεξία αποτελούσαν ένα μικρό αλλά συνεχώς αυξανόμενο μέρος αυτού του πληθυσμού.
Το γεγονός αυτό οδήγησε στην ψήφιση του νόμου 93-112 (Rehabilitation Act) του 1973, που καθιέρωνε την ισότιμη εκπαίδευση των παιδιών με μαθησιακές δυσκολίες σε όλες τις βαθμίδες της εκπαίδευσης.
Το άρθρο 504 του νόμου αναφέρει: ‘κανένα ανάπηρο άτομο που έχει τις ικανότητες δεν μπορεί να εμποδίζεται να συμμετέχει μόνο και μόνο εξαιτίας της αναπηρίας του ή να γίνεται διάκριση σε βάρος του σε οποιοδήποτε πρόγραμμα τριτοβάθμιας εκπαίδευσης ή δραστηριότητα που έχει οικονομική ενίσχυση σε ομοσπονδιακό επίπεδο.
Τα εκπαιδευτικά ιδρύματα που δέχονται ομοσπονδιακή χρηματοδότηση για τους φοιτητές δεν επιτρέπεται να κάνουν διακρίσεις με βάση την αναπηρία’.
Το 1990 ψηφίστηκε ο νόμος Americans with Disabilities Act, που ενίσχυσε τις διατάξεις του Rehabilitation Act για όλα τα προγράμματα κολεγίων ή πανεπιστημίων ανεξάρτητα από το αν λαμβάνουν ή όχι ομοσπονδιακή χρηματοδότηση.
Με το νόμο αυτό τονίζεται η ευθύνη που έχει η κοινωνία να βοηθήσει τα άτομα με μαθησιακές δυσκολίες να αξιοποιήσουν τις ικανότητές τους, ζητώντας από τους εργοδότες να διευκολύνουν τις συνθήκες εργασίας για τα άτομα με φυσικές ή νοητικές αναπηρίες, αλλά, και για τα άτομα με μαθησιακές δυσκολίες που έχουν τα προσόντα, προβλέπει να απολαύουν αναλόγων διευκολύνσεων και παροχών στα προγράμματα σπουδών των κολεγίων όπου φοιτούν.
Οι διευκολύνσεις αυτές πρέπει να καθορίζονται με βάση τις ανάγκες των συγκεκριμένων φοιτητών και μπορεί να περιλαμβάνουν πρόσθετο χρόνο στις εξετάσεις, χρήση στενογράφου, δικαίωμα ηχογράφησης των διαλέξεων, προφορική εξέταση κλπ (Stracher, 1993).
Οι προαναφερόμενες νομοθετικές ρυθμίσεις αποτέλεσαν τη βάση για την ένταξη φοιτητών και ενηλίκων με μαθησιακές δυσκολίες στο αμερικανικό σύστημα εκπαίδευσης.
Το 1994 (και το 1999) η Εθνική Συλλογική Επιτροπή Μαθησιακών Δυσκολιών (National Joint Committee on Learning Disabilities) εξέφρασε την ανησυχία της ότι πολλοί μαθητές με μαθησιακές δυσκολίες δεν εξετάζουν την προοπτική συνέχισης των σπουδών τους μετά το λύκειο.
Η άποψη αυτή υποστηρίχθηκε και από τα συμπεράσματα ερευνών για την προσαρμογή των ατόμων με μαθησιακές δυσκολίες στην ενήλικη ζωή (Fairweather & Shaver, 1991, NCES, 1994, Blackorby & Wagner, 1996).
Η Εθνική Επιτροπή εξέδωσε αναλυτικές οδηγίες για θέματα μαθησιακών δυσκολιών στην τριτοβάθμια εκπαίδευση (NJCLD, 1999).
Tα αμερικανικά κολέγια και πανεπιστήμια προχώρησαν σε διάφορα στάδια ανάπτυξης και εφαρμογής πολιτικής για την παροχή υπηρεσιών και διευκολύνσεων στους φοιτητές με μαθησιακές δυσκολίες (συμπεριλαμβανομένης και της δυσλεξίας).
Στην Αυστραλία τις τελευταίες δεκαετίες παρατηρήθηκε μια τάση προς μαζικότερη εκπαίδευση και αντιπροσώπευση όλων των κοινωνικών ομάδων στο φοιτητικό πληθυσμό της χώρας.
Η ανώτατη εκπαίδευση έπαψε να απευθύνεται μόνο στους πιο ικανούς και ευφυείς μαθητές και όλο και περισσότεροι μαθητές τελειώνοντας το σχολείο, εξετάζουν την προοπτική συνέχισης των σπουδών τους στο πανεπιστήμιο.
Το 1981 εκδόθηκε η πρώτη εγκύκλιος που αφορούσε την εισαγωγή ατόμων με μαθησιακές δυσκολίες στα αυστραλιανά πανεπιστήμια (Schauder, 1981).
Επιπλέον, με την ψήφιση του ομοσπονδιακού νόμου ‘A Fair Chance for All’ το 1990, δόθηκαν οικονομικά κίνητρα στα πανεπιστήμια, για να αυξήσουν τη συμμετοχή έξι ομάδων που δεν εκπροσωπούνταν επαρκώς στο φοιτητικό πληθυσμό μεταξύ των οποίων και οι φοιτητές με μαθησιακές δυσκολίες (DEET, 1990).
Ο νόμος Disability Discrimination Act του 1992 περιέλαβε υπό την προστασία του αυτούς ‘που λόγω κάποιας διαταραχής ή δυσλειτουργίας μαθαίνουν με διαφορετικό τρόπο από εκείνους που δεν έχουν τη διαταραχή ή δυσλειτουργία’.
Με το νόμο αυτό προστατεύονται τα άτομα με μαθησιακές δυσκολίες από εκπαιδευτικές διακρίσεις σε βάρος τους (Smith, Carroll & Elkins, 1999).
Ο ορισμός των μαθησιακών δυσκολιών που υιοθετείται στην Αυστραλία είναι παρόμοιος με αυτόν που χρησιμοποιείται στην Αμερική, αφού οι μαθησιακές δυσκολίες ορίζονται ‘ως σοβαρές και παρατεταμένες δυσκολίες στην κατάκτηση της ανάγνωσης, της γραφής, της αριθμητικής και του επαγωγικού συλλογισμού, παρά τη φυσιολογική νοημοσύνη του ατόμου και χωρίς να υπάρχουν άλλοι αιτιολογικοί παράγοντες.
Οι μαθησιακές δυσκολίες έχουν νευρολογική βάση, είναι εγγενείς στο άτομο, εκτείνονται σε όλη τη διάρκεια της ζωής του και εκδηλώνονται με ποικίλους τρόπους, ανεξάρτητα από συμβατική διδασκαλία και συναισθηματικούς παράγοντες’ (Monash University, 1993).
Τα πανεπιστήμια της Αυστραλίας ανταποκρίθηκαν γρήγορα και αναγνώρισαν τα δικαιώματα των φοιτητών με μαθησιακές δυσκολίες, όπως ορίζονταν στο νόμο του 1992.
Ανέπτυξαν πρακτικές ισότητας, προσέλαβαν ειδικό προσωπικό, ανέπτυξαν συστήματα καταγραφής των βημάτων προόδου προς την επίτευξη του στόχου της ισότητας ευκαιριών στην εκπαίδευση και ξεκίνησαν προγράμματα συνεργασίας μεταξύ τους.
Σε ορισμένα πανεπιστήμια υπήρχαν ήδη από τη δεκαετία του ’70 επιτροπές ειδικών αναγκών (disability committees) για την παροχή στήριξης σε φοιτητές με αισθητηριακές και κινητικές αναπηρίες, ενώ η διαδικασία στήριξης φοιτητών με μαθησιακές δυσκολίες ήταν μια καινούρια πρακτική (Gottesman, 1994, Williams, 1996).
Από τα πρώτα πανεπιστήμια που εξέδωσαν αναλυτικές οδηγίες για τις μαθησιακές δυσκολίες προς τους φοιτητές και το εκπαιδευτικό προσωπικό, ήταν το πανεπιστήμιο του Monash (1993) και το Australian National University (1995).
Στη Μεγάλη Βρετανία η δυσλεξία αναγνωρίστηκε ως μαθησιακή δυσκολία στο σχολικό εκπαιδευτικό σύστημα με το νόμο Εducation Act του 1981, που έδινε τη δυνατότητα διαγνωστικής αξιολόγησης σε μικρό αριθμό μαθητών της πρωτοβάθμιας εκπαίδευσης.
Το 1994 με την ψήφιση του ‘Κώδικα Πρακτικής για την Ανίχνευση και Διάγνωση των Ειδικών Εκπαιδευτικών Αναγκών’ (Code of Practice for the Identification and Assessment of Special Educational Needs, DfE, 1994) η δυσλεξία αναγνωρίστηκε, νομικά και εκπαιδευτικά, ως ειδική εκπαιδευτική ανάγκη σε όλες τις βαθμίδες της εκπαίδευσης, με λεπτομερείς αναφορές και υιοθέτηση μέτρων στις δύο πρώτες εκπαιδευτικές βαθμίδες.
Ένα χρόνο αργότερα, το 1995, με το νόμο Disability Discrimination Act, όλα τα ιδρύματα τριτοβάθμιας εκπαίδευσης υποχρεώθηκαν να εκδώσουν disability statements, όπου θα όριζαν την πολιτική και τις παροχές για τους φοιτητές με ειδικές εκπαιδευτικές ανάγκες.
Το σκεπτικό ήταν ότι τα ιδρύματα τριτοβάθμιας εκπαίδευσης θα προσπαθούσαν να βελτιώσουν τις προσφερόμενες υπηρεσίες για τους φοιτητές με ειδικές εκπαιδευτικές ανάγκες, εφόσον τα disability statements θα αποτελούσαν απόδειξη των προσπαθειών τους και ανάλογα θα τους δίνονταν οι κρατικές επιχορηγήσεις.
Έτσι το Συμβούλιο Χρηματοδότησης της Ανώτατης Εκπαίδευσης στην Αγγλία έγινε το υπεύθυνο όργανο των υπηρεσιών για φοιτητές με ειδικές εκπαιδευτικές ανάγκες (HEFCE, 1996).
Τα ιδρύματα τριτοβάθμιας εκπαίδευσης ασχολήθηκαν ιδιαίτερα με τους φοιτητές με δυσλεξία και τα disability statements ορισμένων ιδρυμάτων αποτέλεσαν μοντέλο που ακολουθήθηκε και από άλλα πανεπιστήμια για την καλύτερη περιγραφή και εφαρμογή ευνοϊκών ρυθμίσεων για τη δυσλεξία.
Σημαντική επίδραση στην ψήφιση του νέου νόμου περί ειδικών εκπαιδευτικών αναγκών (Special Educational Needs and Disability Act) που τέθηκε σε εφαρμογή το 2002, αντικαθιστώντας το Disability Discrimination Act του 1995 άσκησε η Έκθεση του Συμβουλίου Έρευνας για την τριτοβάθμια Εκπαίδευση (Dearing, 1997), η οποία έκανε συστάσεις βασιζόμενη στην παρατήρηση ότι, παρά την αυξανόμενη συμμετοχή των ατόμων στην τριτοβάθμια εκπαίδευση, εξακολουθούν να υπάρχουν τρεις ομάδες που υπο- εκπροσωπούνται: οι χαμηλές κοινωνικο-οικονομικές τάξεις, τα άτομα από εθνικές μειονότητες και τα άτομα με μαθησιακές δυσκολίες.
Η Έκθεση Dearing πρότεινε την επιχορήγηση των πανεπιστημίων που είναι σε θέση να παρέχουν μαθησιακή στήριξη σε φοιτητές με μαθησιακές δυσκολίες και την επέκταση του ‘επιδόματος αναπηρίας’ (Disabled Students’ Allowances) για αγορά προσωπικού υπολογιστή και ειδικών βοηθημάτων στους μερικώς αποσχολούμενους (part-time) και στους μεταπτυχιακούς φοιτητές.
Ακόμα, υποστηρίχθηκε η υιοθέτηση τόσο ατομικών μέτρων στήριξης σε προσωπικό επίπεδο όσο και θεσμικών μορφών στήριξης σε πανεπιστημιακό επίπεδο για τους φοιτητές με δυσλεξία
Στις υπόλοιπες χώρες της Ευρώπης υπάρχει νομοθεσία σχετικά με τα βασικά δικαιώματα των ατόμων με ειδικές εκπαιδευτικές ανάγκες, αλλά σπανίως γίνεται ιδιαίτερη αναφορά σε ιδιαίτερες κατηγορίες μαθησιακών δυσκολιών όπως η δυσλεξία.
Οι νόμοι σπάνια κάνουν λόγο για ειδικές διευκολύνσεις για τα άτομα με μαθησιακές δυσκολίες, ενώ αναφέρονται στα δικαιώματα και τη σπουδαιότητα της ένταξης των ατόμων με δυσλεξία στο γενικό εκπαιδευτικό σύστημα.
Σημαντικό παράδειγμα αποτελεί η περίπτωση της Κύπρου, όπου το 1999 ψηφίστηκε ο νέος νόμος για την ειδική αγωγή ο οποίος αναφέρεται αναλυτικά στις υποχρεώσεις των ιδρυμάτων μετα-δευτεροβάθμιας εκπαίδευσης για την πλήρη συμμετοχή των φοιτητών με ειδικές ανάγκες (συμπεριλαμβανομένης και της δυσλεξίας) στην ακαδημαϊκή ζωή (Hartas & Hadjikakou, 2005).
Νομοθετικές ρυθμίσεις στην Ελλάδα
Κάνοντας μια ιστορική αναδρομή στους νόμους, τις εγκυκλίους και τα προεδρικά διατάγματα που αφορούν τη δυσλεξία, βλέπουμε πως στον πρώτο νόμο για την Ειδική Αγωγή (Νόμος 1143/1981) δεν υπάρχει αναφορά στη δυσλεξία.
Το Π.Δ 57/1990 ορίζει τον τρόπο εξέτασης των ‘φυσικώς αδυνάτων υποψηφίων’ στους οποίους περιλαμβάνονται και οι υποψήφιοι με δυσλεξία.
Ακολουθούν συμπληρωματικές εγκύκλιοι που διευκρινίζουν θέματα εξετάσεων για τους δυσλεξικούς μαθητές (εγκύκλιοι Γ2/6019/23.12.1991, Γ6/142/14.05.1992, Γ2/24/15.11.1993).
Το 2000 ψηφίστηκε ο νέος νόμος για την ειδική αγωγή (2817/2000) ο οποίος ρυθμίζει θέματα που σχετίζονται με τις ειδικές μαθησιακές δυσκολίες (δυσλεξία, δυσαριθμησία, δυσαναγνωσία) στις δύο πρώτες βαθμίδες της εκπαίδευσης.
Επίσης συστάθηκαν τα Κ.Δ.Α.Υ (Κέντρα Διάγνωσης, Αξιολόγησης και Υποστήριξης) σε κάθε νομό της χώρας για να προσφέρουν διαγνωστικές υπηρεσίες και αξιολόγηση των μαθητών.
Ακολουθεί η εγκύκλιος του Υπουργείου Παιδείας (Γ6/532/9-5-2001) και το Π.Δ 26/2002, τα οποία δίνουν συμπληρωματικές οδηγίες αναφορικά με την αξιολόγηση των δυσλεξικών
Σε επίπεδο τριτοβάθμιας εκπαίδευσης δεν έχει ψηφιστεί ξεχωριστή νομοθετική διάταξη για τη δυσλεξία.
Η μοναδική εγκύκλιος που έχει σταλεί από το Υπουργείο προς τα τεχνολογικά και πανεπιστημιακά ιδρύματα (Φ.142/Β3/7104/19.12.1990) επισημαίνει ‘πως επειδή το πρόβλημα της δυσλεξικών, που έχουν εισαχθεί στα Α.Ε.Ι και Τ.Ε.Ι παραμένει το ίδιο κατά τη διάρκεια των σπουδών τους, οι φοιτητές αυτοί πρέπει να εξετάζονται προφορικά στις τμηματικές και πτυχιακές εξετάσεις, προκειμένου να είναι αποτελεσματική η φοίτησή
Η συχνότητα εμφάνισης δυσλεξίας στο γενικό πληθυσμό υπολογίζεται γύρω στο 4%, ενώ διακυμάνσεις του παραπάνω ποσοστού βρίσκουμε σε έρευνες με μικρότερα δείγματα (Singleton, 1999, Thomson & Newton, 1979, Snowling, 2000).
Ο προσδιορισμός της συχνότητας δυσλεξίας στο φοιτητικό πληθυσμό δεν είναι εύκολη υπόθεση, αφού οι ορισμοί και τα διαγνωστικά κριτήρια που χρησιμοποιούνται διαφέρουν από χώρα σε χώρα και από έρευνα σε έρευνα.
Οι έρευνες για παράδειγμα που προέρχονται από την Αμερική και την Αυστραλία αναφέρονται συνήθως σε φοιτητές με ειδικές εκπαιδευτικές ανάγκες, μία ομάδα εκ των οποίων είναι και οι φοιτητές με δυσλεξία.
Ο υπολογισμός, επομένως, της συχνότητας δυσλεξίας γίνεται έμμεσα από το συνολικό ποσοστό των φοιτητών με ειδικές εκπαιδευτικές ανάγκες, γεγονός που πιθανότατα εμπεριέχει μικρό ποσοστό λάθους.
Είναι κοινή διαπίστωση, ωστόσο, πως οι δυσλεξικοί φοιτητές είναι η γρηγορότερα και σταθερότερα αυξανόμενη κατηγορία ατόμων με ειδικές εκπαιδευτικές ανάγκες στις δυτικές χώρες (Waterfield, 1998,
Για να ερμηνεύσουμε τις εκτιμήσεις του αριθμού των δυσλεξικών φοιτητών στην τριτοβάθμια εκπαίδευση πρέπει να λάβουμε υπόψη μας δύο παραμέτρους.
Κατ΄αρχάς, ορισμένοι ερευνητές (Rutter, 1978, Τhomson, 1990, Pumfrey & Reason, 1991) εκτιμούν πως και πιθανόν στις μεγαλύτερες, πράγμα που συνδέεται με το ισχύον σύστημα παραπομπής των παιδιών για διαγνωστική εξέταση.
Η συχνότητα εμφάνισης της δυσλεξίας κορυφώνεται στις ηλικίες μεταξύ 8 και 12 χρονών, ενώ μετά την ηλικία των 15 χρόνων παρατηρείται μια ξαφνική κάμψη του φαινομένου.
Είναι αναμενόμενο, λοιπόν, το ποσοστό δυσλεξίας στο φοιτητικό πληθυσμό να είναι μικρότερο από αυτό του μαθητικού πληθυσμού λόγω του παράγοντα της ηλικίας και λόγω του ότι ορισμένοι φοιτητές μπορούν και αντισταθμίζουν σε ικανοποιητικό βαθμό τις αδυναμίες τους (κυρίως στην ανάγνωση και τη γραφή) με αποτέλεσμα να μη θεωρούνται «δυσλεξικοί» μετά το τέλος του σχολείου (Lefly &
Ένας δεύτερος παράγοντας, που πιθανόν να επιδρά, είναι το γεγονός ότι πολλοί φοιτητές με δυσλεξία δε δηλώνουν τη μαθησιακή τους δυσκολία μετά την εισαγωγή τους στο πανεπιστήμιο είτε λόγω ντροπής είτε γιατί φοβούνται τον τρόπο που θα τους αντιμετωπίσουν οι καθηγητές, μήπως δηλαδή θεωρήσουν ότι προφασίζονται μαθησιακές δυσκολίες για να τύχουν ευνοϊκότερης μεταχείρισης.
Επιλέγουν λοιπόν να πορευθούν χωρίς στήριξη, βασιζόμενοι στις δικές τους δυνάμεις, στον απαιτητικό δρόμο της τριτοβάθμιας εκπαίδευσης, δεδομένου ότι η δυσλεξία μπορεί να παραμείνει μια κρυμμένη, μη φανερή ειδική ανάγκη εφόσον το επιλέξει το άτομο.
Ακόμη, υπάρχουν φοιτητές που δε ζητούν επίσημη διάγνωση φοβούμενοι μήπως αποκαλυφτεί πως, αντί για δυσλεξία, έχουν μειωμένες νοητικές ικανότητες ή γιατί η διαδικασία της διαγνωστικής αξιολόγησης τους δημιουργεί προκαταβολικά άγχος και φέρνει στη μνήμη τους τις αρνητικές σχολικές εμπειρίες του παρελθόντος (Gilroy &
Στην Αμερική το Εθνικό Κέντρο Εκπαιδευτικής Στατιστικής (National Center for Education Statistics) και η οργάνωση HEATH (Higher Education and Adult Training for People with Handicaps) συγκεντρώνουν στοιχεία για τους φοιτητές και τους ενήλικες με μαθησιακές δυσκολίες.
Οι πρώτες εκτιμήσεις που αφορούσαν στη δεκαετία του ΄80 ανέφεραν ότι ο αριθμός των φοιτητών με μαθησιακές δυσκολίες στα αμερικανικά πανεπιστήμια ήταν
Ο Cohen (1984), με βάση τα στοιχεία του Αμερικανικού Υπουργείου Εκπαίδευσης, υπολογίζει πως το 3% των φοιτητών στα αμερικανικά κολέγια και πανεπιστήμια αντιμετωπίζει μαθησιακές δυσκολίες δυσλεξικού τύπου, ενώ σε ορισμένα ιδρύματα το ποσοστό αυτό φτάνει και το 10%.
Η Vogel και οι συνεργάτες της (1998), διερευνώντας τη συχνότητα εμφάνισης μαθησιακών δυσκολιών σε 152 εκπαιδευτικά ιδρύματα τριτοβάθμιας εκπαίδευσης, βρήκε διαφορές ανάλογα με τον τύπο του εκπαιδευτικού ιδρύματος.
Το εύρος των ποσοστών κυμαινόταν από 0,5% έως 10%.
Στα μεγαλύτερα σε μέγεθος πανεπιστήμια η μέση συχνότητα ήταν 0,6%, στα μικρότερα 2% και στα δημόσια 4ετή κολέγια 3%.
Τα στοιχεία της HEATH (2001) για το έτος 2000 αναφέρουν πως από το 6% όλων των πρωτοετών φοιτητών με ειδικές εκπαιδευτικές ανάγκες, το 40,4% είναι φοιτητές με μαθησιακές δυσκολίες, γεγονός που μεταφράζεται σε ποσοστό γύρω στο 2,4% και με συνεχώς ανοδικές τάσεις.
Τα αντίστοιχα ποσοστά πρωτοετών φοιτητών με μαθησιακές δυσκολίες σε πανεπιστήμια και κολέγια με τετραετή κύκλο σπουδών για τα προηγούμενα έτη ήταν: 1,0% για το 1988, 1,4% για το 1991, 2,0% για το 1994, 2,3% για το 1996, 2,6% για το 1998 και 2,4% για το 2000.
Συμπεραίνουμε, λοιπόν, ότι οι μαθησιακές δυσκολίες δυσλεξικού τύπου συνιστούν την ταχύτερα αυξανόμενη δηλωμένη κατηγορία ειδικών αναγκών στα αμερικανικά πανεπιστήμια μεταξύ 1988 και 2000.
Στην Αυστραλία οι πρώτες έρευνες σχετικά με τον αριθμό των φοιτητών με μαθησιακές δυσκολίες ξεκινούν τη δεκαετία του ’80 και είναι περιορισμένης έκτασης, αφορούν δηλαδή μεμονωμένα πανεπιστήμια, όπως για παράδειγμα η έρευνα του Watson (1988), που βρήκε ποσοστό μαθησιακής δυσκολίας 0,02% για το πανεπιστήμιο του Queensland.
Οι Knight & Graham (1996) σε μια εγκυρότερη έρευνα που περιλάμβανε 28 πανεπιστήμια βρήκαν συχνότητα εμφάνισης της δυσλεξίας στο φοιτητικό πληθυσμό 0,15%.
Οι ίδιοι επισημαίνουν πως υπάρχει αύξηση του ποσοστού των φοιτητών με μαθησιακές δυσκολίες στα αυστραλιανά πανεπιστήμια, τόσο αυτών που το δηλώνουν επίσημα, όσο και αυτών που τους παρέχονται υποστηρικτικές υπηρεσίες, χωρίς να έχουν δηλώσει επίσημα μαθησιακή δυσκολία.
Οι Smith, Carroll & Elkins (1999) επισημαίνουν την έλλειψη στατιστικών στοιχείων, γεγονός που δεν επέτρεψε την καταγραφή των βημάτων προόδου που έγιναν προς την ισότητα ευκαιριών στην εκπαίδευση για τις υπο-εκπροσωπούμενες ομάδες του πληθυσμού.
Το κενό αυτό έρχεται να καλύψει η έρευνα τους, που αφορά 31 πανεπιστήμια που αντιστοιχούν στο 99,4% του συνολικού φοιτητικού πληθυσμού της χώρας για το ακαδημαϊκό έτος 1996.
Σύμφωνα με τα αποτελέσματα της έρευνας των Smith, Carroll & Elkins (1999) η συχνότητα εμφάνισης μαθησιακών δυσκολιών στο φοιτητικό πληθυσμό της Αυστραλίας υπολογίζεται σε 0,15% (εύρος από 0,13% έως 0,17%).
Στο ποσοστό αυτό δεν περιλαμβάνονται οι «αδιάγνωστοι» φοιτητές και οι «διαγνωσμένοι» φοιτητές που δεν κάνουν χρήση των υποστηρικτικών υπηρεσιών των πανεπιστημίων.
Τα στοιχεία φανερώνουν μία αύξηση στον αριθμό των φοιτητών με μαθησιακές δυσκολίες στα πανεπιστήμια της Αυστραλίας, μικρότερη όμως από αυτή της Αμερικής, λόγω των διαφορετικών εκπαιδευτικών και πολιτικών πρακτικών των δύο χωρών σε θέματα μαθησιακών δυσκολιών.
Στον Καναδά, όπου το σύστημα πανεπιστημιακής εκπαίδευσης έχει πολλές ομοιότητες με της Αμερικής, οι εκτιμήσεις της Καναδικής Ένωσης Μαθησιακών Δυσκολιών για το ποσοστό των μαθησιακών δυσκολιών στο φοιτητικό πληθυσμό φτάνουν το 10% (Cox & Klas,
Στη Μ.
Βρετανία η έρευνα της Εθνικής Ομάδας Εργασίας (Singleton, 1999) αναφέρει ότι το πραγματικό ποσοστό δυσλεξίας στην τριτοβάθμια εκπαίδευση για το ακαδημαϊκό έτος 1996-97 κυμαίνεται μεταξύ 1,2% και 1,5% (1,35%).
Το ποσοστό αυτό συμφωνεί και με τους υπολογισμούς της HESA (Higher Education Statistics Agency) που κάνει λόγο για 22.500 φοιτητές με δυσλεξία στα κολέγια και πανεπιστήμια της Μ.
Βρετανίας το έτος 1996-97 (1,23%).
Αν μελετήσουμε τη διαχρονική εξέλιξη του αριθμού των πρωτοετών φοιτητών που δηλώνουν δυσλεξία μόλις περνούν στην τριτοβάθμια εκπαίδευση, το ποσοστό τους αυξήθηκε από 0,74% το 1994-95 σε 1% το 1997-98 και σε 1,1% το 2001 (Singleton και Aisbitt, 2001).
Αν προσθέσουμε και το ποσοστό αυτών που διαγνώσκονται κατά τη διάρκεια του πρώτου έτους σπουδών, η συχνότητα δυσλεξίας στους πρωτοετείς φοιτητές των βρετανικών πανεπιστημίων φτάνει το 2% για το ακαδημαϊκό έτος 2001-02.
Αυτό μεταφράζεται σε αύξηση της τάξης του 41% στον αριθμό των φοιτητών με δυσλεξία μέσα σε μια πενταετία.
Παρόλα αυτά, ο Dearing (1997) και ο Ozcan (2000) επισημαίνουν ότι, παρά την πιθανότητα να αυξηθεί κι άλλο τα επόμενα χρόνια ο αριθμός των φοιτητών με δυσλεξία στη Μ.
Βρετανία, η κατηγορία αυτή των φοιτητών εξακολουθεί να υποεκπροσωπείται, εφόσον το ποσοστό τους κυμαίνεται κάτω από το 4% που δεχόμαστε ως συχνότητα δυσλεξίας στο γενικό πληθυσμό.
Στις υπόλοιπες ευρωπαϊκές χώρες δεν έχουμε επίσημα στοιχεία για τον αριθμό των δυσλεξικών φοιτητών.
Στην Ολλανδία, για παράδειγμα, οι Hellendoorn & Ruijssenaars (2000) αναφέρουν ότι το 3% έως 5% των ενηλίκων αντιμετωπίζουν μαθησιακές δυσκολίες, που τους εμποδίζουν να συμμετέχουν πλήρως, όπως οι υπόλοιποι, σε όλους τους τομείς της σύγχρονης ζωής λόγω δυσκολιών στην ανάγνωση και τη γραφή.
Ως προς το φύλο, οι ερευνητικές μαρτυρίες επιβεβαιώνουν την άποψη ότι η δυσλεξία είναι περισσότερο συχνή στα αγόρια παρά στα κορίτσια (αναλογία 3/1 ή 5/1).
Σε επίπεδο τριτοβάθμιας εκπαίδευσης παρατηρείται διαφοροποίηση αυτού του ποσοστού.
Σύμφωνα με τους Smith, Carroll & Elkins (1999) η αναλογία φοιτητών προς φοιτήτριες με μαθησιακές δυσκολίες στα αυστραλιανά πανεπιστήμια ήταν 1,1/1.
Την ίδια αναλογία δίνουν ο Shaywitz και οι συνεργάτες του (1998) σε μια διαχρονική έρευνα, με την οποία μελέτησαν το φύλο των παιδιών με μαθησιακές δυσκολίες στην Αμερική.
H Henderson (1998) αναφέρει μεγαλύτερη αναλογία αντρών φοιτητών με μαθησιακές δυσκολίες (50% έναντι 44%) τη χρονιά 1996 στα αμερικανικά πανεπιστήμια, επειδή θεωρεί τα αγόρια έχουν περισσότερες πιθανότητες να διαγνωστούν με μαθησιακές δυσκολίες στο αμερικανικό εκπαιδευτικό σύστημα.
Στην έρευνα του O’Brien (1996) το 45% του δείγματος ήταν φοιτήτριες με μαθησιακές δυσκολίες, ενώ, σύμφωνα με τα στοιχεία της ΗΕΑΤΗ (2001), το 43,2% των πρωτοετών φοιτητών με μαθησιακές δυσκολίες τη χρονιά 2000 ήταν άντρες έναντι 37,4% των γυναικών.
Από την ανασκόπηση διαφόρων ερευνών είναι φανερό πως υπάρχουν διαφορές ως προς την κατανομή των φοιτητών με μαθησιακές δυσκολίες κατά φύλο, τόσο από χώρα σε χώρα όσο και μεταξύ των πανεπιστημίων της ίδιας χώρας αλλά και μεταξύ διαφορετικών ακαδημαϊκών ετών στο ίδιο πανεπιστήμιο.
Οι Miles, Haslum και Wheeler (1998), σε μια πρόσφατη μεγάλη έρευνα στη Μ.
Βρετανία, βρήκαν αναλογία φοιτητών/φοιτητριών με δυσλεξία 1,7/1.
Στην έρευνα της Εθνικής Ομάδας Εργασίας για την τριτοβάθμια Εκπαίδευση (Singleton, 1999) η αναλογία φοιτητών/φοιτητριών με δυσλεξία ήταν 1,6/1.
Αυτό σημαίνει ότι τα κορίτσια με δυσλεξία έχουν περισσότερες πιθανότητες να συνεχίσουν στην τριτοβάθμια εκπαίδευση απ’ ό,τι τα αγόρια, είτε επειδή τα αγόρια αντιμετωπίζουν σοβαρότερης μορφής μαθησιακές δυσκολίες είτε επειδή τα κορίτσια αναπτύσσουν καλύτερες αντισταθμιστικές στρατηγικές και τρόπους διαχείρισης των δυσκολιών τους.
Το εύρημα αυτό δεν έχει επαληθευτεί από όλες τις έρευνες (π.χ O’Brien, 1996, Henderson, 1998), αφού παίζουν ρόλο οι ορισμοί της δυσλεξίας που χρησιμοποιούνται αλλά και η αναλογία αγοριών/κοριτσιών χωρίς μαθησιακές δυσκολίες στο φοιτητικό πληθυσμό κάθε χώρας.
Πάντως, η αναλογία μαθησιακών δυσκολιών στην τριτοβάθμια εκπαίδευση παραμένει ως προς το φύλο υπέρ των αγοριών, αν και σχετικά μειωμένη στο φοιτητικό πληθυσμό σε σχέση με το γενικό πληθυσμό.
Τα χαρακτηριστικά των δυσλεξικών φοιτητών Οι φοιτητές με δυσλεξία αποτελούν μια ειδική ομάδα του ευρύτερου δυσλεξικού πληθυσμού, αφού, παρά τις δυσκολίες τους στις βασικές σχολικές δεξιότητες, κατάφεραν να φτάσουν στην τριτοβάθμια εκπαίδευση.
Τα ιδιαίτερα χαρακτηριστικά των δυσλεξικών φοιτητών μελετήθηκαν μέσα από εμπειρικές έρευνες, που προσπάθησαν να διερευνήσουν τους παράγοντες που οδηγούν σε επιτυχημένη προσαρμογή και ένταξη στην ανώτατη εκπαίδευση.
Τα χαρακτηριστικά των δυσλεξικών φοιτητών που αναφέρονται συχνότερα στη βιβλιογραφία είναι η ηλικία, τo οικογενειακό περιβάλλον, ο τρόπος εισαγωγής στην τριτοβάθμια εκπαίδευση, ο τύπος του πανεπιστημιακού ιδρύματος, οι ακαδημαϊκές επιδόσεις και οι ‘τεχνικές αντιμετώπισης’ της δυσλεξίας που χρησιμοποιούν (coping strategies).
Όσον αφορά την ηλικία, είναι κοινή διαπίστωση των περισσότερων ερευνητών ότι οι δυσλεξικοί μαθητές καθυστερούν την εισαγωγή τους στο πανεπιστήμιο, με την πλειοψηφία να ξεκινάει στα 20 ή μετά τα 20 χρόνια.
Οι McLeskey, Lancaster και Grizzle (1995) επισημαίνουν πως οι μαθητές με μαθησιακές δυσκολίες είναι αυτοί που συχνότερα επαναλαμβάνουν τάξεις, άρα αποφοιτούν από το σχολείο αργότερα έχοντας λιγότερη εμπιστοσύνη στις ακαδημαϊκές τους ικανότητες σε σύγκριση με τους συμμαθητές τους.
Οι αρνητικές σχολικές εμπειρίες τους κάνουν να καθυστερούν την εισαγωγή τους στο πανεπιστήμιο, μέχρι να νιώσουν ότι είναι καλύτερα προετοιμασμένοι, πιο ικανοί να ανταποκριθούν στις απαιτήσεις των πανεπιστημιακών σπουδών και με περισσότερα κίνητρα.
Ο Singleton (1999) αναφερόμενος στη Μ.
Βρετανία λέει ότι πολλοί από τους φοιτητές με δυσλεξία δεν εισάγονται στο πανεπιστήμιο κατευθείαν μετά το τέλος του σχολείου.
Επιλέγουν να φοιτήσουν πρώτα σε διετή κολέγια και προπαρασκευαστικά τμήματα, που στόχο έχουν να βελτιώσουν τις βασικές τους ακαδημαϊκές δεξιότητες και να τους προετοιμάσουν για να συνεχίσουν σε ανωτέρου επιπέδου σπουδές.
Έτσι, είναι αναμενόμενο να είναι μεγαλύτεροι ηλικιακά από τους συμφοιτητές τους όταν φτάνουν τελικά στο πανεπιστήμιο.
Σύμφωνα με την Henderson (1998) η διάμεση ηλικία των αμερικανών προπτυχιακών φοιτητών με μαθησιακές δυσκολίες το έτος 1996 ήταν τα 30 χρόνια σε σύγκριση με τα 26 που ήταν η διάμεση ηλικία των υπόλοιπων φοιτητών.
Ως προς την ηλικία εισαγωγής στο πανεπιστήμιο, οι Wagner, Newman και Blackorby (1993) αναφέρουν ότι 3 με 5 χρόνια μετά την αποφοίτηση από το σχολείο μόνο το 30% των παιδιών με διαγνωσμένες μαθησιακές δυσκολίες είχε γραφτεί σε κάποιο μεταλυκειακό πρόγραμμα εκπαίδευσης και μόνο το 1,5% είχε ολοκληρώσει το πρόγραμμα ή είχε πάρει πτυχίο.
Ενθαρρυντικά είναι όμως τα στοιχεία της HEATH (2001), σύμφωνα με τα οποία η ηλικία της πλειοψηφίας των πρωτοετών φοιτητών που πέρασαν σε τεταρτοετή πανεπιστημιακά ιδρύματα το έτος 2000 ήταν 18 ή 19 ετών.
Τα δημογραφικά χαρακτηριστικά των οικογενειών των φοιτητών με μαθησιακές δυσκολίες δε διαφέρουν ουσιαστικά από των υπολοίπων φοιτητών ως προς το επίπεδο εκπαίδευσης και το επάγγελμα των γονέων.
Μόνο για τους πρωτοετείς φοιτητές με μαθησιακές δυσκολίες σε αμερικανικά πανεπιστήμια για το 2000 αναφέρεται ότι προέρχονται από οικογένειες με υψηλότερο ετήσιο εισόδημα (HEATH, 2001).
Στις περισσότερες έρευνες δε δίνονται στοιχεία για τα δημογραφικά χαρακτηριστικά των οικογενειών των φοιτητών με δυσλεξία, μια και η δυσλεξία φαίνεται να απαντάται σε όλα τα κοινωνικο-οικονομικά στρώματα.
Ωστόσο, οι Greenbaum, Graham & Scales (1995) αναφέρουν μεταξύ των παραγόντων που θεωρούν ευνοϊκούς για την ακαδημαϊκή επιτυχία των δυσλεξικών φοιτητών το υψηλότερο κοινωνικο-οικονομικό επίπεδο της οικογένειας και τα υψηλότερα επίπεδα υποστήριξης, καθοδήγησης και ενθάρρυνσης από μέρους των γονιών.
Στην έρευνα των Riddick, Farmer και Sterling (1997) οι φοιτητές προέρχονταν στην πλειοψηφία τους από μεσοαστικές οικογένειες με μητρική γλώσσα τα αγγλικά.
Από τα χαρακτηριστικά της οικογένειας ιδιαίτερη σημασία φαίνεται να έχει το πόσο υποστηρικτική είναι ως προς το πρόβλημα της δυσλεξίας.
Οι Riddick, Farmer και Sterling (1997) αναφέρουν ότι οι παράγοντες που διαφοροποιούν τις υποστηρικτικές από τις αδιάφορες οικογένειες είναι το επίπεδο εκπαίδευσης και η ηλικία των γονιών.
Έτσι, οι γονείς των φοιτητών που ήταν μεγαλύτερης ηλικίας (35+) και είχαν πάει σχολείο σε μια εποχή που η ενημέρωση για τη δυσλεξία ήταν σχεδόν ανύπαρκτη, ήταν αναμενόμενο να μην μπορούν να προσφέρουν κατάλληλη στήριξη.
Ακόμη, αναφέρεται ότι οι γονείς των οποίων η στάση είναι ενισχυτική απέναντι στις δυσκολίες των παιδιών τους, χαρακτηρίζονται από υψηλότερο επίπεδο εκπαίδευσης, μεγαλύτερες προσδοκίες για τα παιδιά τους και καλύτερη κατανόηση της ‘διαφοράς’ ανάμεσα στις νοητικές ικανότητες του παιδιού τους και την απόδοσή του στην ανάγνωση και τη γραφή.
Ο παράγοντας ‘οικογένεια’ αναδεικνύεται επομένως σε ‘προστατευτικό’ παράγοντα για τους δυσλεξικούς μαθητές και μετά το τέλος του σχολείου και επηρεάζει τον τρόπο με τον οποίο αποδέχονται τη μαθησιακή τους δυσκολία.
Αυτό επισημαίνεται από τους Hellendoorn & Ruijssenaars (2000), οι οποίοι θεωρούν τη στήριξη από την οικογένεια παράγοντα πρόβλεψης για την προσαρμογή και την ευτυχία στην ενήλικη ζωή.
Στην έρευνα των Greenbaum, Graham & Scales (1995) επισημαίνεται η βοήθεια που προσφέρει σε διάφορα επίπεδα (συναισθηματικό, ακαδημαϊκό και οικονομικό) το οικογενειακό περιβάλλον στους 49 δυσλεξικούς φοιτητές του δείγματος, ενώ 20% από τους συγκεκριμένους φοιτητές αναφέρουν ως σημαντικό παράγοντα για την επίτευξη των στόχων τους τη στήριξη και την ενθάρρυνση που έχουν από φίλους ή από το πρόσωπο με το οποίο διατηρούν ‘δεσμό’.
Ο τρόπος εισαγωγής στην τριτοβάθμια εκπαίδευση των μαθητών με μαθησιακές δυσκολίες και οι αλλαγές στα κριτήρια αποδοχής γι’ αυτήν την ιδιαίτερη κατηγορία μαθητών, είναι ένα θέμα που έχει απασχολήσει εδώ και αρκετά χρόνια πολλές χώρες.
Κατ΄αρχάς, είναι κοινή διαπίστωση ότι είναι δυσκολότερο για τους τελειόφοιτους μαθητές με μαθησιακές δυσκολίες να εισαχθούν απευθείας σε τεταρτοετή πανεπιστήμια, πράγμα που οφείλεται στο επίπεδο των ακαδημαϊκών τους δεξιοτήτων.
Γι’ αυτό το λόγο επιλέγουν από μόνοι τους διετή κολέγια ή προπαρασκευαστικά τμήματα, προκειμένου να βελτιώσουν το επίπεδο των δεξιοτήτων τους, σε όσες χώρες προσφέρεται αυτή η δυνατότητα (Smith, Carroll & Elkins,
Οι Greenbaum, Graham & Scales (1995) διερευνώντας τις εκπαιδευτικές και κοινωνικές εμπειρίες 49 δυσλεξικών φοιτητών σε ένα αμερικανικό πανεπιστήμιο, διαπίστωσαν πως μόνο το ένα τρίτο από αυτούς συνέχισαν τις σπουδές τους κατευθείαν στο πανεπιστήμιο μετά το σχολείο.
Οι υπόλοιποι πέρασαν στο πανεπιστήμιο μέσω εναλλακτικών τρόπων πρόσβασης (φοίτηση πρώτα σε κολέγιο ή σε εκπαιδευτικό ίδρυμα με πρόγραμμα για φοιτητές με μαθησιακές δυσκολίες, ή σε ιδιωτικό κολέγιο ή ιδιωτικό πανεπιστήμιο).
Στην πλειοψηφία τους οι φοιτητές προσαρμόστηκαν ικανοποιητικά στις απαιτήσεις του πανεπιστημίου και στο φοιτητικό τρόπο ζωής, ενώ χρειάστηκαν περίπου 5,5 χρόνια για να ολοκληρώσουν τις σπουδές τους.
Οι αλλαγές των εκπαιδευτικών ιδρυμάτων που πραγματοποίησαν, έγιναν στην προσπάθεια τους να βρουν ένα πανεπιστήμιο που να ταιριάζει στις ανάγκες και στα
Αναφερόμενοι σε 152 ιδρύματα τριτοβάθμιας εκπαίδευσης στην Αμερική η Vogel και οι συνεργάτες της (1998) επισημαίνουν πως τα μισά σχεδόν από τα ιδρύματα τριτοβάθμιας εκπαίδευσης (45%) δεν τροποποιούν καθόλου τα κριτήρια και τις διαδικασίες εισαγωγής για τους φοιτητές με μαθησιακές δυσκολίες.
Από τα υπόλοιπα ιδρύματα το 25% εφαρμόζει τα καθιερωμένα κριτήρια εισαγωγής και επιπρόσθετα ζητάει από ένα μέλος του διδακτικού προσωπικού με εξειδικευμένες γνώσεις να εξετάσει το φάκελο του φοιτητή με μαθησιακές δυσκολίες.
Τέλος, μόνο ένα 4% των πανεπιστημιακών ιδρυμάτων εφαρμόζει ως πρακτική την τροποποίηση των κριτηρίων αποδοχής για τους φοιτητές που δηλώνουν μαθησιακές δυσκολίες υιοθετώντας ευνοϊκότερα κριτήρια.
Στη Μ.
Βρετανία o παραδοσιακός τρόπος εισαγωγής στο πανεπιστήμιο για τους δυσλεξικούς φοιτητές που τους έχει γίνει διάγνωση στις προηγούμενες βαθμίδες της εκπαίδευσης είναι αυτός των A Levels.
Οι ‘εναλλακτικοί τρόποι’ είναι τα κολέγια πρόσθετης εκπαίδευσης (Colleges of Further Education) και για τους μεγαλύτερους σε ηλικία φοιτητές τα ‘τμήματα πρόσβασης’ (Access Courses), όπου γίνεται προετοιμασία για ανώτερες σπουδές μέσω καθοδηγούμενης μάθησης με έμφαση στις δεξιότητες μελέτης και ακαδημαϊκής γραφής.
Ορισμένα πανεπιστήμια δε δέχονται φοιτητές με δυσλεξία στις ιατρικές και φαρμακευτικές σχολές καθώς και στις σχολές που οδηγούν στο επάγγελα του δασκάλου.
Το κατά πόσο αυτή η πρακτική αντιτίθεται στο δικαίωμα περί ισότητας ευκαιριών στην εκπαίδευση είναι ένα θέμα προς συζήτηση (Riddick, 2001).
Επιπλέον, εκτιμάται ότι δεν είναι λίγοι οι φοιτητές εκείνοι, που επιλέγουν να μη δημοσιοποιήσουν εκ των προτέρων τη μαθησιακή τους δυσκολία φοβούμενοι μήπως τους αρνηθούν τελικά μια θέση στο πανεπιστήμιο (Pumfrey,
Από όσα είπαμε ως εδώ, συμπεραίνουμε ότι οι δυσλεξικοί φοιτητές σε αρκετές περιπτώσεις καθυστερούν την έναρξη των σπουδών τους, μέχρις ότου αποκτήσουν τα τυπικά προσόντα και τις ακαδημαϊκές δεξιότητες που απαιτούνται στην τριτοβάθμια εκπαίδευση.
Επιπλέον, επιλέγουν συχνότερα σπουδές πλήρους και αποκλειστικής απασχόλησης, ενώ όσοι είναι άνω των 25 προτιμούν τη μερική φοίτηση (part-time).
Η φοίτηση εξ’αποστάσεως φαίνεται να έχει σημαντικά μειονεκτήματα γι’ αυτό και δεν την προτιμούν: περισσότερες γραπτές εργασίες, λιγότερη βοήθεια και επαφή με τους καθηγητές, περισσότερο ατομικό διάβασμα, ανάγκη για αυτο-οργάνωση και αυτο-πειθαρχία.
Από την άλλη πλευρά έχει το πλεονέκτημα ότι μπορείς να ρυθμίσεις μόνος σου τη διάρκεια των σπουδών σου και να ακολουθήσεις το ρυθμό που θέλεις εσύ (Smith, Carroll & Elkins, 2000).
Ενδιαφέρον παρουσιάζουν οι λόγοι που οδηγούν τους φοιτητές με δυσλεξία να συνεχίσουν στην τριτοβάθμια εκπαίδευση, παρά τη δύσκολη μέχρι τότε σχολική τους πορεία.
Οι λόγοι που αναφέρουν είναι η επιθυμία τους να βελτιώσουν τις ακαδημαϊκές τους δεξιότητες αποκτώντας πρόσθετα προσόντα και η ενθάρρυνση από ένα σημαντικό πρόσωπο- πρότυπο.
Η επιλογή συνέχισης των σπουδών έρχεται συνήθως ύστερα από επαγγελματικές ή προσωπικές επιτυχίες, που τους αναγκάζουν να αναθεωρήσουν την εικόνα που έχουν για τον εαυτό τους και να αποκτήσουν μεγαλύτερη αυτοπεποίθηση.
Ακόμα, η ανάγκη επαγγελματικής εξέλιξης στο χώρο της εργασίας τους δημιουργεί την ανάγκη για απόκτηση πανεπιστημιακού πτυχίου (Greenbaum, Graham & Scales, 1995, McLeskey, Lancaster & Grizzle, 1995).
Ως προς τον τύπο του πανεπιστημιακού ιδρύματος που επιλέγουν, η Vogel και οι συνεργάτες της (1998) αναφέρουν ότι τα μικρότερα σε μέγεθος πανεπιστημιακά ιδρύματα συγκεντρώνουν περισσότερους φοιτητές με μαθησιακές δυσκολίες πιθανόν γιατί έχουν δώσει έμφαση σε εξειδικευμένα ακαδημαϊκά προγράμματα σπουδών προσαρμοσμένα για φοιτητές με μαθησιακές δυσκολίες.
Ακόμη, επισημαίνουν ότι τα λιγότερο ανταγωνιστικά ιδρύματα τριτοβάθμιας εκπαίδευσης, πχ. τα τοπικά κολέγια στα οποία η συχνότητα εμφάνισης μαθησιακών δυσκολιών αγγίζει και το 10%, είναι πιο ευαισθητοποιημένα στις ανάγκες των φοιτητών με μαθησιακές δυσκολίες και το εκπαιδευτικό προσωπικό ενδιαφέρεται περισσότερο για την αποτελεσματικότητα της διδασκαλίας παρά για έρευνα και δημοσιεύσεις.
Σύμφωνα με τα στοιχεία της Εθνικής Ομάδας Εργασίας για την Τριτοβάθμια Εκπαίδευση, οι φοιτητές με δυσλεξία στη Μ.Βρετανία φοιτούν συχνότερα σε ‘Κολέγια’ και ‘Νέα Πανεπιστήμια’ (αυτά που έχουν ιδρυθεί από το 1990 και μετά) παρά σε ΄Παραδοσιακά Πανεπιστήμια’ (1,54% έναντι 1,31% έναντι 0,97%).
Οι λόγοι που προβάλλονται είναι ότι τα ‘Κολέγια’ και τα ‘Νέα Πανεπιστήμια’ δέχονται πιο εύκολα φοιτητές με μαθησιακές δυσκολίες και προσφέρουν καλύτερες υπηρεσίες και πρόσθετες παροχές (τεχνολογική υποστήριξη, φοιτητικό επίδομα, συμβουλευτικές υπηρεσίες, υπεύθυνο καθηγητή για τη δυσλεξία, ειδικές ρυθμίσεις για τις εξετάσεις).
Η υιοθέτηση παρόμοιων πρακτικών από το σύνολο των εκπαιδευτικών ιδρυμάτων πιθανόν να οδηγήσει σε ανακατανομή του αριθμού των φοιτητών με δυσλεξία στα βρετανικά πανεπιστήμια (Singleton, 1998, Singleton & Aisbitt, 2001).
Ένα άλλο θέμα που έχει μελετηθεί από τους ερευνητές είναι η ακαδημαϊκή επίδοση των δυσλεξικών φοιτητών στο πανεπιστήμιο.
Αν και δε διαθέτουμε επαρκή στοιχεία, η επίδοσή τους φαίνεται να είναι ελαφρά χαμηλότερη από των συμφοιτητών τους.
Η Undheim (2003) θέτει το ερώτημα αν τα δυσλεξικά άτομα απλώς χρειάζονται περισσότερο χρόνο, για να φτάσουν στο ίδιο επίπεδο εκπαίδευσης με τα άλλα άτομα.
Σύμφωνα με τα στοιχεία της HEATH (2001) οι πρωτοετείς φοιτητές με μαθησιακές δυσκολίες στα αμερικανικά πανεπιστήμια το έτος 2000 είχαν λιγότερα Α στα βασικά μαθήματα εισαγωγής στο πανεπιστήμιο (30% έναντι 44%) και περισσότερα C και D (12% έναντι 6%) σε σύγκριση με τους συμφοιτητές τους ενώ μελετούσαν κατά μέσο όρο τις ίδιες ώρες την εβδομάδα.
Στην έρευνα του Bursuck και των συνεργατών του (1989) ο μέσος όρος αποφοίτησης για τους φοιτητές με μαθησιακές δυσκολίες ήταν 30% σε σύγκριση με τον εθνικό μέσο όρο που ήταν 50%.
Επίσης, οι Vogel και Adelman (1990) βρήκαν ότι οι φοιτητές με δυσλεξία αποφοίτησαν από το πανεπιστήμιο ένα χρόνο αργότερα από τους συμφοιτητές τους χωρίς μαθησιακές δυσκολίες, αν και η διαφορά δε βρέθηκε να είναι στατιστικά σημαντική.
Στους παράγοντες που θεωρούνται κλειδί για την ακαδημαϊκή επιτυχία των δυσλεξικών Η σοβαρότητα της μαθησιακής δυσκολίας.
Όσο πιο ήπιας μορφής είναι οι δυσκολίες, τόσο καλύτερα τα καταφέρνουν στις σπουδές.
Η αποδοχή της δυσλεξίας.
Η αποδοχή και η αυτογνωσία των συνεπειών της δυσλεξίας βοηθάει το άτομο να αναγνωρίσει τα ‘δυνατά του σημεία’, να εκτιμήσει τις αδυναμίες του και να κάνει τις απαραίτητες προσαρμογές (Adelman & Vogel, 1990).
Η επιμονή, η αποφασιστικότητα και η εμπιστοσύνη στις δικές του δυνάμεις για να ξεπεράσει αντιξοότητες, παίζουν σημαντικό ρόλο στην επιτυχή πορεία του ατόμου στο πανεπιστήμιο (Gerber, Ginsberg & Reiff, 1992 Greenbaum, Graham & Scales, 1995, Η πρόσβαση σε αποτελεσματικά συστήματα στήριξης είτε πρόκειται για την οικογένεια είτε για ένα σημαντικό πρόσωπο του περιβάλλοντος (π.χ. καθηγητής, φίλος) είτε για τις ειδικές υποστηρικτικές υπηρεσίες του πανεπιστημίου.
Η επιλογή τομέα σπουδών ή γνωστικού αντικειμένου που να μην επηρεάζεται άμεσα από τη μαθησιακή δυσκολία.
Ο τελευταίος αυτός παράγοντας είναι ιδιαίτερα σημαντικός για να μη χρειαστεί το άτομο να αλλάξει ειδικότητα ή τύπο πανεπιστημιακού ιδρύματος στη διάρκεια των σπουδών του (Reis, Neu & McGuire,
Από την άλλη, εμπόδια στην ακαδημαϊκή επιτυχία των δυσλεξικών φοιτητών θέτουν προσωπικά χαρακτηριστικά, όπως η έλλειψη κινήτρων και η υπερβολική κοινωνικότητα την περίοδο της φοιτητικής ζωής, αλλά και χαρακτηριστικά των πανεπιστημιακών ιδρυμάτων όπως η έλλειψη κατανόησης και συνεργασίας από μέρους του εκπαιδευτικού και διοικητικού προσωπικού (West και συν., 1993).
Οι Greenbaum, Graham & Scales (1995) μελετώντας την εκπαιδευτική πορεία 49 δυσλεξικών φοιτητών σε ένα αμερικανικό πανεπιστήμιο αναφέρουν ότι το 86% των φοιτητών έκανε χρήση των εξειδικευμένων υπηρεσιών που παρέχονται από το πανεπιστήμιο: διαφορετικό τρόπο εξετάσεων, εγγραφή πριν απ’ όλους, συμβουλευτική, βοήθεια από το σύμβουλο σπουδών για φοιτητές με ειδικές ανάγκες, παρακολούθηση σεμιναρίων, ηχογραφημένα βιβλία, σημειώσεις παραδόσεων από άλλους.
Επίσης, το 61% συμμετείχε σε εξω-ακαδημαϊκές κοινωνικές ή αθλητικές δραστηριότητες.
Σημαντικό ρόλο στην επιτυχημένη πορεία των συγκεκριμένων φοιτητών έπαιξε η επιμονή και η αποφασιστικότητά τους να επιτύχουν, η στήριξη από την οικογένεια τους στη διάρκεια των σπουδών τους και το γεγονός ότι είχαν ελαφρές ως μέτριες μαθησιακές δυσκολίες, υψηλότερη νοημοσύνη και υψηλότερο κοινωνικο-οικονομικό επίπεδο από το μέσο όρο των υπόλοιπων φοιτητών του πανεπιστημίου.
Ο Flowers (1993) μελετώντας τους παράγοντες που προβλέπουν τη συνέχιση ή όχι των σπουδών των φοιτητών με μαθησιακές δυσκολίες βρήκε ότι η ‘αποδοχή’ της μαθησιακής δυσκολίας επηρεάζει θετικά την ακαδημαϊκή επίδοση, ενώ θετική συσχέτιση βρέθηκε μεταξύ της ηλικίας και της πιθανότητας συνέχισης των σπουδών.
Οι μεγαλύτεροι σε ηλικία φοιτητές (μεταξύ 19-25 ετών) είχαν καλύτερες επιδόσεις και είχαν συμπληρώσει επιτυχώς περισσότερα εξάμηνα από τους νεότερους.
Από την ανασκόπηση των εμπειρικών ερευνών, οι παράγοντες που βρέθηκαν να είναι οι πιο έγκυροι δείκτες για την ακαδημαϊκή επιτυχία των φοιτητών με μαθησιακές δυσκολίες είναι ο υψηλός μέσος όρος βαθμολογίας στο σχολείο, τα ιδιαίτερα ταλέντα του ατόμου, εφόσον έχουν ανιχνευθεί και αξιοποιηθεί, η σχετικότητα των μαθημάτων του σχολείου με την προετοιμασία για εισαγωγή στην τριτοβάθμια εκπαίδευση, τα υψηλά κίνητρα, η επιμονή και η συστηματική προσπάθεια, η αυτογνωσία και η ανάπτυξη και χρήση στρατηγικών (Vogel & Adelman, 1992, Vogel, Hruby & Adelman, 1993).
Η επιμονή, η σκληρή δουλειά και η αφιέρωση πολύ χρόνου στις σπουδές αναφέρονται ως χαρακτηριστικά των δυσλεξικών φοιτητών, οι οποίοι καταβάλλουν μεγαλύτερη προσπάθεια από τους υπόλοιπους, για να επιτύχουν τα ίδια αποτελέσματα.
Οι Reis, Neu & McGuire (1997) αναφέρουν πως το μυστικό της επιτυχίας για τους δώδεκα δυσλεξικούς φοιτητές της έρευνάς τους ήταν η σκληρή δουλειά και η συστηματική ενασχόληση με τις σπουδές.
Η ακαδημαϊκή επιτυχία για τους δυσλεξικούς φοιτητές απαιτεί υψηλά επίπεδα προσπάθειας σε συνδυασμό με συγκεκριμένους στόχους και ΄σχέδιο δράσης’ (Vogel &
Αφήσαμε τελευταίες τις στρατηγικές που υιοθετούν οι δυσλεξικοί φοιτητές για να αντιμετωπίσουν τις δυσκολίες τους εντός και εκτός πανεπιστημίου.
Οι στρατηγικές αυτές θεωρούνται ως ένας από τους παράγοντες που συμβάλλουν στην επιτυχημένη ακαδημαϊκή πορεία του ατόμου.
Οι McLoughlin, Fitzgibbon και Young (1994) υποστηρίζουν ότι η αυτογνωσία, με την έννοια της συνειδητοποίησης των αδυναμιών αλλά και των δυνατών σημείων, είναι απαραίτητη για την ανάπτυξη θετικών αντισταθμιστικών στρατηγικών.
Η πορεία ανάπτυξης αντισταθμιστικών στρατηγικών ακολουθεί 4 στάδια: 1οστάδιο: Μη συνειδητοποίηση -2ο στάδιο: Απουσία στρατηγικών αντιστάθμισης -3ο στάδιο: Ασυνείδητη χρήση στρατηγικών αντιστάθμισης -4ο στάδιο: Συνειδητή χρήση στρατηγικών αντιστάθμισης.
Ο Goldberg (1983), μελετώντας 57 φοιτητές με μαθησιακές δυσκολίες που φοιτούσαν σε ανταγωνιστικά πανεπιστήμια, επισημαίνει πως οι συγκεκριμένοι φοιτητές αφιέρωναν περισσότερο χρόνο και προσπάθεια στις σπουδές τους και ζητούσαν τη βοήθεια των υποστηρικτικών υπηρεσιών του πανεπιστημίου.
Η Cowen (1988) σε μία έρευνα 25 φοιτητών βρήκε πως οι φοιτητές με μαθησιακές δυσκολίες είχαν ρεαλιστική εικόνα των δυσκολιών τους, όπως φαίνεται από τη συσχέτιση των αυτο-αναφορών τους με τις επιδόσεις τους σε σταθμισμένα τεστ.
Οι στρατηγικές που χρησιμοποιούσαν προσανατολίζονταν κυρίως στην υπέρβαση ή μείωση των δυσκολιών τους σε ακαδημαϊκό επίπεδο και όχι απλώς στη χρήση προσωρινών διευκολύνσεων για να περάσουν τις εξετάσεις ή να πετύχουν κάποιο πρόσκαιρο
Μεταξύ των στρατηγικών που χρησιμοποιούσαν για να ξεπεράσουν τα προβλήματα στην ανάγνωση και τη γραφή, ήταν η μελέτη σε ήσυχο μέρος χωρίς διασπαστικούς παράγοντες, η υποφωνητική ανάγνωση, η χρήση συγγραμμάτων με υπογραμμισμένα εκ των προτέρων τα βασικά σημεία, η χρήση λεξικού, η αντικατάσταση δύσκολων λέξεων από απλούστερες στη γραφή για αποφυγή ορθογραφικών λαθών, και η διόρθωση του γραπτού από άλλο πρόσωπο (proofreading).
Η Cowen (1988) καταλήγει στο συμπέρασμα ότι οι δυσλεξικοί φοιτητές καταφέρνουν να φτάσουν σε ανώτερα επίπεδα ακαδημαϊκών σπουδών χάρη στις προσωπικές στρατηγικές αντιστάθμισης που εφαρμόζουν.
Σε ορισμένες καταστάσεις οι τεχνικές αντιστάθμισης είναι αποτελεσματικές, σε ορισμένες όχι.
Γενικά, δεν είναι ενημερωμένοι για τις παρεχόμενες υποστηρικτικές υπηρεσίες εκ μέρους του πανεπιστημίου και δεν έχουν διδαχθεί στις προηγούμενες βαθμίδες εκπαίδευσης αποτελεσματικές τεχνικές αντιμετώπισης μαθησιακών δυσκολιών, όπως τη χρήση ηλεκτρονικού υπολογιστή και το δανεισμό ηχογραφημένων
Η Barga (1996) αναλύοντας τις τεχνικές που χρησιμοποιούν οι φοιτητές με μαθησιακές δυσκολίες, τις διαχωρίζει σε θετικές και αρνητικές.
Ως θετικές στρατηγικές θεωρεί εκείνες τις συμπεριφορές ή πρωτοβουλίες που βοηθούν το άτομο να ‘διαχειριστεί’ το πρόβλημά του.
Ως αρνητικές ορίζει εκείνες τις συμπεριφορές με τις οποίες το άτομο αποκρύπτει τις δυσκολίες του ή προσποιείται ότι τα καταφέρνει όπως και οι άλλοι.
Στις θετικές στρατηγικές αντιστάθμισης περιλαμβάνονται οι ‘ευεργέτες’ (πρόσωπα του στενού και ευρύτερου περιβάλλοντος που υποστηρίζουν το άτομο), οι τεχνικές αυτοβελτίωσης και οι τεχνικές αποτελεσματικής μελέτης και διαχείρισης χρόνου.
Οι τεχνικές αυτοβελτίωσης που υιοθετούνται από τους φοιτητές είναι τα συχνά διαλείμματα, η συμβουλή τρίτων, οι θετικές σκέψεις για δημιουργία κινήτρων και το κάθισμα στις μπροστινές θέσεις της αίθουσας.
Οι τεχνικές αποτελεσματικής μελέτης και διαχείρισης χρόνου περιλαμβάνουν: αξιοποίηση της βοήθειας της τεχνολογίας, σωστή κατανομή και διαχείριση του χρόνου, τεχνικές χαλάρωσης πριν από τις εξετάσεις, ηχογράφηση διαλέξεων, γραπτό πρόγραμμα με τα μαθήματα, τις ώρες και τις αίθουσες.
Αναφερόμενη στις αρνητικές στρατηγικές, η Barga (1996) υποστηρίζει ότι μακροπρόθεσμα οδηγούν σε μη ικανοποίηση των πραγματικών αναγκών του ατόμου, ενώ προκαλούν ένταση και άγχος.
Η ανάπτυξη θετικών στρατηγικών αντιστάθμισης και διαχείρισης προβλημάτων είναι ίσως η πιο σημαντική διαδικασία για τα άτομα με μαθησιακές δυσκολίες, γι’ αυτό και πρέπει να ξεκινά νωρίς από τα σχολικά χρόνια.
Τέλος, οι Gerber, Reiff και Ginsberg (1996) περιγράφουν τη διαδικασία της ‘επαναπλαισίωσης’ (reframing), μια ψυχολογική διαδικασία κατά την οποία το άτομο θέτει σε νέα βάση τη μαθησιακή του δυσκολία ερμηνεύοντάς την με ένα πιο θετικό και παραγωγικό τρόπο.
Πρόκειται για μια χρονοβόρα, δυναμική διαδικασία, κατά την οποία αλλάζοντας την αντίληψη της πραγματικότητας (ότι δηλαδή η μαθησιακή δυσκολία δεν εμποδίζει τον αγώνα για επιτυχία), αλλάζουν οι προσδοκίες του ατόμου για τον εαυτό του και η συμπεριφορά του.
Μέσα από αυτήν τη σταδιακή αλλαγή του πλαισίου της μαθησιακής δυσκολίας δίνεται νέα θετική ‘σημασία’ στο πρόβλημα.
Αυτό που στην ουσία γίνεται, και που αναφέρεται και από άλλους ερευνητές (π.χ τους Vogel & Adleman, 1992), είναι η ρεαλιστική αντίληψη του πώς οι ιδιαίτερες ικανότητες αλλά και οι αδυναμίες του ατόμου επηρεάζουν τη λειτουργία του και πώς μπορούν να συνδυαστούν οι δύο αυτές όψεις.
Η διαδικασία της ‘επαναπλαισίωσης ’πραγματοποιείται σε τέσσερα στάδια: αναγνώριση του προβλήματος, κατανόηση της φύσης και των συνεπειών της μαθησιακής δυσκολίας, αποδοχή των θετικών και αρνητικών πλευρών και κατάρτιση ‘σχεδίου δράσης’.
Όταν κάποιος έχει μια μαθησιακή δυσκολία βιώνει μια απώλεια της ‘κανονικότητας’.
Αυτήν την απώλεια πρέπει να την αποδεχτεί για να μπορέσει να προχωρήσει σε μια καλύτερη ποιότητα ζωής.
Η ‘επαναπλαισίωση’, επομένως, είναι μια τεχνική αντιμετώπισης δυσκολιών, που οδηγεί σε καλύτερη προσαρμογή τα άτομα με μαθησιακές δυσκολίες τόσο στον ακαδημαϊκό τομέα όσο και στους υπόλοιπους τομείς της ζωής τους, γιατί μαθαίνουν να ‘βλέπουν’ τον εαυτό τους με διαφορετικό, αλλά θετικό τρόπο.
Επαγγελματικά ενδιαφέροντα και προτιμήσεις Οι επαγγελματικές προτιμήσεις των δυσλεξικών φοιτητών, σε σχέση με το γενικό πληθυσμό προκάλεσαν από νωρίς το ενδιαφέρον των ερευνητών.
Το συμπέρασμα στο οποίο κατέληξαν οι έρευνες της δεκαετίας του ΄80 είναι ότι οι δυσλεξικοί μαθητές δεν επιθυμούσαν να συνεχίσουν τις σπουδές τους στο πανεπιστήμιο ή επέλεγαν επαγγελματικές κατευθύνσεις που δε στηρίζονταν σε ιδιαίτερη χρήση του γραπτού λόγου (Gottfredson, Finucci & Childs, 1983).
Οι νεότερες έρευνες που αναφέρονται στη βιβλιογραφία, εστιάζουν το ενδιαφέρον τους στους δημογραφικούς και ψυχολογικούς παράγοντες που διαμορφώνουν τις επαγγελματικές επιλογές των δυσλεξικών ατόμων.
Η οικογένεια, και ειδικότερα το επάγγελμα του πατέρα, καθορίζουν με άμεσο και έμμεσο τρόπο τις επαγγελματικές προτιμήσεις των παιδιών, τα οποία λόγω της μειωμένης ακαδημαϊκής τους επίδοσης καταλήγουν συνήθως σε χαμηλότερο επαγγελματικό επίπεδο από εκείνο των γονέων τους όσον αφορά τα επιστημονικά
Το σχολείο, και ειδικότερα η μαθησιακή δυσκολία, φαίνεται να παίζουν σημαντικό ρόλο στην επιλογή του επαγγέλματος των δυσλεξικών μαθητών.
Η χαμηλή επίδοση στα γλωσσικά μαθήματα περιορίζει τις επιθυμητές εκπαιδευτικές και επαγγελματικές επιλογές.
Σε έκθεση του Βρετανικού Συμβουλίου για την Αποκατάσταση Αναπήρων (Kershaw, 1974) καταγράφεται ότι, μολονότι οι δυσλεξικοί μαθητές αποδέχονται την ‘ιδιαιτερότητά’ τους στο σχολικό περιβάλλον, διατηρούν φιλοδοξίες και επιθυμούν την κατάλληλη αξιοποίηση του δυναμικού τους.
Παρόλ’ αυτά, εκδηλώνουν ιδιαίτερο άγχος, όσον αφορά τα επαγγελματικά ενδιαφέροντα που απαιτούν ιδιαίτερες γνώσεις ανάγνωσης και γραφής ή ταχύτητα αντίληψης και μαθηματικών πράξεων.
Οι επαγγελματικές τους προτιμήσεις κατευθύνονται σε επιλογές κοινωνικού και εκπαιδευτικού έργου (νοσηλευτές/ριες, γυμναστές/ριες).
Τα αποτελέσματα του μεγαλύτερου μέρους των ερευνών (Michelson, Brying & Bjorkgren, 1985, James, 1987, Αργυροπούλου, 2001) δείχνουν ότι οι δυσλεξικοί μαθητές κατευθύνονται περισσότερο σε επαγγέλματα που σχετίζονται με τον επιχειρηματικό τύπο κατά Holland, τα οποία συνεπάγονται την χειραγώγηση άλλων ατόμων για την απόκτηση οικονομικού κέρδους ή την ανάληψη πρωτοβουλιών, παρά σε επαγγέλματα που απαιτούν ένα ευρύ πεδίο επιστημονικών γνώσεων και ακαδημαϊκών δεξιοτήτων.
Ειδικότερα, στην έρευνα της Αργυροπούλου (2001) οι υψηλές επιδόσεις των δυσλεξικών μαθητών στα μη γλωσσικά μαθήματα επηρεάζουν τις επαγγελματικές προτιμήσεις τους προς τον ερευνητικό τύπο κατά Holland, επειδή χαρακτηρίζονται από δεξιότητες μη λεκτικών όψεων, όπως αναλυτική και κριτική σκέψη, ακρίβεια, ανεξαρτησία και έμπνευση, ικανότητες στις οποίες μικρή σπουδαιότητα αποδίδει μέχρι στιγμής το σχολείο.
Οι κατευθύνσεις καλλιτεχνικού και κοινωνικού τύπου, παρά το ότι αντανακλούν τα ενδιαφέροντα της εφηβικής ηλικίας των μαθητών με δυσλεξία, δεν προτιμώνται γιατί απαιτούν ακαδημαϊκές δεξιότητες και ‘μελέτη’.
Το επίπεδο αυτοεκτίμησης δε διαδραματίζει ουσιαστικό ρόλο στη διαμόρφωση των επαγγελματικών προτιμήσεων των δυσλεξικών μαθητών, οι οποίοι φαίνεται ότι μπορούν και διατηρούν μια υψηλή αίσθηση αυτο-αξίας μέσα από εξωσχολικές δραστηριότητες (Harter,
Καταγράφοντας τις επαγγελματικές προτιμήσεις των πρωτοετών φοιτητών με μαθησιακές δυσκολίες σε αμερικανικά πανεπιστήμια για το έτος 1998, το Αμερικανικό Συμβούλιο Εκπαίδευσης (ACE) (2001) δε διαπιστώνει ουσιαστικές διαφορές με τους μη δυσλεξικούς φοιτητές.
Οι κατευθύνσεις τις οποίες επιλέγουν οι πρωτοετείς φοιτητές με μαθησιακές δυσκολίες είναι οικονομικά/διοίκηση (14,1%), τεχνικά επαγγέλματα (12,4%), τέχνες/ανθρωπιστικές επιστήμες (11,5%) και εκπαίδευση (11,1%).
Στην έρευνα της NPSAS που περιγράφεται από την Henderson (1996) και αφορά όλους τους φοιτητές σε μετα- δευτεροβάθμιο επίπεδο ανεξάρτητα από τον τύπο του ιδρύματος που φοιτούν, οι προτιμήσεις των φοιτητών με μαθησιακές δυσκολίες κατευθύνονται περισσότερο προς τις τέχνες και τις ανθρωπιστικές επιστήμες (17,7%), ακολουθούν οικονομικά/διοίκηση (17,4%), τεχνικά επαγγέλματα (14,2%), επιστήμες υγείας (11,4%) και οι υπόλοιποι κλάδοι με λιγότερη προτίμηση στις φυσικές επιστήμες (3,4%) και τα μαθηματικά (0,2%).
Επισημαίνεται ότι οι φοιτητές που επιλέγουν ως βασική κατεύθυνση τα μαθηματικά, τις φυσικές επιστήμες ή τη μηχανική επιδεικνύουν υψηλό επίπεδο ατομικών ενδιαφερόντων σ’ αυτούς τους κλάδους.
Το ενδιαφέρον και η αφοσίωσή τους στις συγκεκριμένες επιστήμες τους βοηθά να ξεπεράσουν πολλά από τα εμπόδια που συναντούν στην προσπάθεια να επιτύχουν τους στόχους τους.
Στην έρευνα της HEATH (2001) για τις εκπαιδευτικές προτιμήσεις και τις επαγγελματικές επιλογές των πρωτοετών φοιτητών του έτους 2000, η πρώτη προτίμηση για τους φοιτητές χωρίς μαθησιακές δυσκολίες είναι οι οικονομικές σπουδές, ενώ για τους φοιτητές με μαθησιακές δυσκολίες η πρώτη προτίμηση μοιράζεται μεταξύ των οικονομικών (15%) και του κλάδου της τέχνης/ανθρωπιστικών επιστημών (15%).
Ωστόσο, οι φοιτητές με μαθησιακές δυσκολίες προβλέπουν ότι θα χρειαστούν περισσότερο από τον απαιτούμενο χρόνο για να ολοκληρώσουν τις σπουδές τους.
Τα επαγγέλματα που προσελκύουν όλους τους πρωτοετείς από ένα σύνολο σαράντα επαγγελμάτων είναι εκείνα του στελέχους επιχειρήσεων, του μηχανικού, του δασκάλου και του προγραμματιστή ηλεκτρονικών υπολογιστών (5-9% για
Λίγο διαφορετικό είναι το εύρημα της έρευνας της Εθνικής Ομάδας Εργασίας για την Τριτοβάθμια Εκπαίδευση (Singleton, 1999) σύμφωνα με το οποίο οι Βρετανοί φοιτητές με δυσλεξία κατανέμονται εξίσου στα διάφορα γνωστικά αντικείμενα στα ‘Παραδοσιακά Πανεπιστήμια’, ενώ η κατανομή τους είναι άνιση στα ‘Νέα Πανεπιστήμια’.
Η διαφορά αυτή ίσως οφείλεται στο είδος των σπουδών που προσφέρουν τα ‘Νέα Πανεπιστήμια’.
Ειδική αναφορά γίνεται στους δυσλεξικούς φοιτητές που ακολουθούν σπουδές στα γνωστικά αντικείμενα της εκπαίδευσης και της ιατρικής.
Ορισμένα πανεπιστήμια δε δέχονται φοιτητές με δυσλεξία σ’ αυτές τις ειδικότητες με το σκεπτικό ότι απαιτούνται υψηλές δεξιότητες ανάγνωσης και γραφής, και επιπλέον υπάρχει ο φόβος για πιθανότητα λάθους σε ιατρικές συνταγές ή θεραπείες με συνέπειες ακόμα και για τη ζωή του ασθενούς.
Στην άποψη αυτή υπάρχει και ο αντίλογος, σύμφωνα με τον οποίο οι αντισταθμιστικές στρατηγικές των δυσλεξικών ατόμων και η συναισθηματική συμμετοχή και η αφοσίωση σ΄ αυτό που κάνουν είναι αρκετά, για να ξεπεράσουν τα εμπόδια που θα συναντήσουν στην επαγγελματική τους πορεία (Morgan & Rooney, 1997, Riddick, 2001).
Επειδή η δυσλεξία συνδέεται με ξεχωριστές ικανότητες στον τομέα της τέχνης και της δημιουργικότητας λόγω της ικανότητας οπτικοποίησης και των οπτικο-χωρικών ικανοτήτων (Vail, 1990, West, 1997), πολλά δυσλεξικά άτομα επιλέγουν επαγγελματικές κατευθύνσεις καλλιτεχνικού χαρακτήρα.
Σύμφωνα με την έρευνα της σχολής Τέχνης και Σχεδίου του Πανεπιστημίου του Surrey, η συχνότητα εμφάνισης δυσλεξίας μεταξύ των φοιτητών τέχνης ήταν 3% το 1998 και 9% το 2000 με ανοδικές τάσεις άνω του 10% αν προστεθούν και οι πρωτοετείς φοιτητές του 2001, ποσοστό πολύ υψηλότερο από αυτό που αναφέρεται γενικά για το φοιτητικό πληθυσμό (Bridgen, 2001).
Ο Thomas (2000) επισημαίνει πως στους καλλιτεχνικούς κλάδους το ποσοστό της δυσλεξίας φτάνει το 10%, ενώ σε αντικείμενα όπως η ιστορία ή οι σύγχρονες γλώσσες οι φοιτητές με δυσλεξία είναι ένα ‘σπάνιο φαινόμενο’.
Οι Wolff και Lunberg (2002), συγκρίνοντας φοιτητές τέχνης με φοιτητές της Οικονομικής Σχολής του Πανεπιστημίου του Götebοrg, βρήκαν ότι οι φοιτητές τέχνης παρουσίαζαν περισσότερα σημάδια δυσλεξίας και είχαν χειρότερη επίδοση σε τεστ φωνολογικής συνειδητότητας από τους φοιτητές των οικονομικών.
Η συχνότητα εμφάνισης δυσλεξίας στους φοιτητές τέχνης ήταν υπερδιπλάσια απ’ ό,τι στους υπόλοιπους φοιτητές ακόμα και με τα πιο αυστηρά κριτήρια ορισμού της δυσλεξίας.
Οι ίδιοι συγγραφείς υποστηρίζουν ότι δεν έχει αποδειχτεί εμπειρικά ότι η δυσλεξία και οι καλλιτεχνικές ικανότητες πηγάζουν από τα ίδια τμήματα του δεξιού ημισφαιρίου του εγκεφάλου.
Είναι εξίσου πιθανό η συσχέτιση της δυσλεξίας με την τέχνη να εκφράζει αντιστάθμιση της αποτυχίας στις δεξιότητες που εκτιμώνται ως σημαντικές στο σχολείο.
Το αποτέλεσμα είναι τα δυσλεξικά παιδιά να προσπαθούν να βρουν ευκαιρίες για να επιτύχουν σε άλλους τομείς.
Ακόμη, τα προβλήματα ανάγνωσης και γραφής και η απογοήτευση που τα συνοδεύει μπορεί να ενεργοποιούν δημιουργικές ικανότητες και πρωτότυπο τρόπο σκέψης στα άτομα.
Μία ακόμη έρευνα μικρής έκτασης που έγινε στο Πανεπιστήμιο του Strathclyde αναφέρει πως η συχνότητα δυσλεξίας στο συγκεκριμένο πανεπιστήμιο ήταν 2,1% το 1998.
Οι δυσλεξικοί φοιτητές κατανέμονταν ως εξής στα διάφορα γνωστικά αντικείμενα: οι περισσότεροι σπούδαζαν ‘Τέχνες και Κοινωνικές Επιστήμες’ (3,2%), ακολουθούσαν η ‘Εκπαίδευση’ (2,7%), οι ‘Φυσικές Επιστήμες’ (1,8%), τα ‘Οικονομικά’ (1,6%) και τελευταία η ‘Μηχανική’ (1,4%) (Calder, 2001).
Παρόμοιο είναι και το εύρημα των Riddick, Farmer και Sterling (1999) που μελέτησαν συστηματικά τα χαρακτηριστικά δεκαέξι φοιτητών με δυσλεξία που φοιτούσαν σε ‘Νέο Πανεπιστήμιο’ και οι οποίοι σπούδαζαν ‘Κοινωνικές Επιστήμες’ (6 άτομα), ‘Τέχνες’ (5 άτομα) και ‘Επιστήμες’ (Sciences) (5 άτομα).
Στην έρευνα των Greenbaum, Graham & Scales (1995) τα αντικείμενα σπουδών των σαράντα εννέα δυσλεξικών φοιτητών κατανέμονταν ως εξής: ‘Ανθρωπιστικές επιστήμες και Τέχνη’ (20%), ‘Οικονομικά και Διοίκηση’ (18%), ‘Κοινωνικές Επιστήμες’ (18%) και
Επειδή η δυσλεξία συνοδεύεται από δυσκολίες στην ανάγνωση και τη γραφή, έστω και ηπιότερης μορφής στην ενήλικη ζωή, τα γνωστικά αντικείμενα και οι επαγγελματικές κατευθύνσεις που απαιτούν πολύ διάβασμα και όγκο γραπτών εργασιών θέτουν μία πρόσθετη δυσκολία για τους δυσλεξικούς φοιτητές, που φαίνεται να στρέφονται σε κατευθύνσεις που έχουν σχέση με την τέχνη, τις κοινωνικές και ανθρωπιστικές επιστήμες και τα οικονομικά.
H Winner και οι συνεργάτες της (2001) υποστηρίζουν πως οι δυσλεξικοί φοιτητές είναι πιθανό να στρέφονται σε αυτούς τους κλάδους, γιατί οι υπόλοιποι κλάδοι είναι πιο «κλειστοί» και «επιλεκτικοί» απέναντί τους.
Είναι φυσικό, επομένως, να υπερ-εκπροσωπούνται σε ορισμένες κατευθύνσεις και να υπο-εκπροσωπούνται σε άλλες (Ιατρική, Νομική, Παιδαγωγικά, Σύγχρονες Γλώσσες).
Η στροφή των δυσλεξικών ατόμων στις νέες τεχνολογίες και στα επαγγέλματα που πηγάζουν απ’ αυτές αναφέρεται σποραδικά από ορισμένους ερευνητές (Aaron, Phillips & Larsen, 1988), χωρίς όμως να υπάρχουν επαρκή εμπειρικά δεδομένα.
Κάτι τέτοιο δε φαίνεται να είναι απίθανο αν σκεφτούμε ότι οι νέες τεχνολογίες απευθύνονται σε περισσότερες αισθήσεις και αποδίδουν στην εικόνα κυρίαρχη σημασία.
Έτσι αφορούν εκείνους οι οποίοι νιώθουν οικειότητα περισσότερο με τις εικόνες παρά με τις λέξεις (Gerber
Η κατανόηση των προβλημάτων, των ικανοτήτων και των αναγκών των δυσλεξικών φοιτητών είναι αναγκαία για τη λήψη σωστών επαγγελματικών αποφάσεων.
Οι υποστηρικτικές υπηρεσίες των πανεπιστημίων και η συμβουλευτική καθοδήγηση σε ατομικό επίπεδο μπορούν να άρουν τα εμπόδια και να καταστήσουν προσιτές εναλλακτικές λύσεις εκπαιδευτικής και επαγγελματικής αποκατάστασης, που θα εκφράζουν τις δυνατότητες και όχι τις αδυναμίες των δυσλεξικών ατόμων, επιτρέποντας την ισότιμη ένταξή τους στον εργασιακό χώρο και στο κοινωνικό γίγνεσθαι (Αργυροπούλου, 2001, Farmer, Riddick & Sterling, 2002).
Υποστηρικτικά μέτρα και υπηρεσίες Η ένταξη των φοιτητών με δυσλεξία στην τριτοβάθμια εκπαίδευση και η αξιοποίηση των δυνατοτήτων τους δεν μπορεί να επιτευχθεί χωρίς την υιοθέτηση μέτρων και υποστηρικτικών υπηρεσιών από τα ίδια τα ιδρύματα τριτοβάθμιας εκπαίδευσης.
Η αποδοχή των φοιτητών με δυσλεξία από τα πανεπιστήμια δε σημαίνει αυτόματα ότι τα πανεπιστήμια είναι «προσβάσιμα» για τους συγκεκριμένους φοιτητές αφού έρευνες δείχνουν ότι αυτοί έχουν περισσότερες πιθανότητες να τις εγκαταλείψουν ή να καθυστερήσουν αρκετά χρόνια να πάρουν πτυχίο σε σύγκριση με τους συμφοιτητές τους (Henderson, 1995, Earle & Williams, 2000).
Στην έρευνα της NCES (1995) οι φοιτητές με μαθησιακές δυσκολίες χαρακτηρίζονταν από λιγότερη «ακαδημαϊκή επιμονή» και αποφοιτούσαν με κατώτερης κατηγορίας πτυχία (π.χ vocational certificate ή associate degree) σε σύγκριση με τους συμφοιτητές τους.
Επιπλέον, μόνο το 41% των φοιτητών με μαθησιακές δυσκολίες είχαν πάρει πτυχίο μέσα σε 5 χρόνια, ενώ ένα 12% συνέχιζε να σπουδάζει 5 χρόνια μετά την εγγραφή του.
Η ανάγκη γενίκευσης των υποστηρικτικών υπηρεσιών των πανεπιστημίων για τους φοιτητές με μαθησιακές δυσκολίες διαφαίνεται και από τα στοιχεία της HESA (1998) για τα βρετανικά πανεπιστήμια, σύμφωνα με τα οποία η αναλογία των πτυχίων με βαθμό ‘άριστα’ και ‘λίαν καλώς’ ήταν 52% για όλους τους φοιτητές και σημαντικά χαμηλότερη (41%) για τους δυσλεξικούς φοιτητές το έτος 1997.
Αυτό σημαίνει ότι χρειάζεται να υιοθετηθούν υποστηρικτικά μέτρα και να σχεδιαστούν μοντέλα στήριξης, για να αρθούν τα δομικά και μαθησιακά εμπόδια που περιορίζουν την ακαδημαϊκή επιτυχία των φοιτητών με δυσλεξία.
Οι λόγοι που οδήγησαν τα ιδρύματα τριτοβάθμιας εκπαίδευσης στη δημιουργία υποστηρικτικών υπηρεσιών και στη λήψη μέτρων για τους φοιτητές με δυσλεξία είναι πολλοί: Πρώτον, η ανάγκη συμμόρφωσης με τους νόμους περί ισότητας δικαιωμάτων στην εκπαίδευση για όλα τα άτομα.
Δεύτερον, ο ολοένα αυξανόμενος αριθμός δυσλεξικών φοιτητών στην τριτοβάθμια εκπαίδευση και η ηθική υποχρέωση των πανεπιστημίων να φροντίσουν για τους φοιτητές τους και να τους εξασφαλίσουν ρεαλιστικές ευκαιρίες προόδου και ολοκλήρωσης των σπουδών τους.
Τρίτον, η αναγνώριση από μέρους του κράτους ότι η δυσλεξία συνοδεύεται από θετικά χαρακτηριστικά, που αν δεν αξιοποιηθούν, το κράτος και η κοινωνία είναι αυτοί που τελικά ζημιώνονται.
Τέταρτον, τέλος, τα ανησυχητικά ποσοστά διαρροής από την τριτοβάθμια εκπαίδευση φοιτητών με ή χωρίς μαθησιακές δυσκολίες (Moores & Klas, 1989, Καλαντζή-Αζίζι, 1997).
Ο Williams (1998) διερευνώντας τους λόγους των χαμηλών ρυθμών προόδου των φοιτητών στο Πανεπιστήμιο του Coventry, βρήκε ότι 50% από τους φοιτητές που εξετάστηκαν για δυσλεξία είχαν σκεφτεί να εγκαταλείψουν τις σπουδές τους λόγω ακαδημαϊκών δυσκολιών.
Αφού διαγνώστηκαν οι δυσκολίες τους και τους δόθηκαν πρακτικές οδηγίες, ένα χρόνο μετά το 97% των φοιτητριών και το 87% των φοιτητών με δυσλεξία εξακολουθούσαν να σπουδάζουν στο πανεπιστήμιο.
Από τις πρώτες χώρες που σχεδίασαν πολιτική υποστήριξης των φοιτητών με μαθησιακές δυσκολίες σε πανεπιστημιακό επίπεδο ήταν οι Η.Π.Α, η Αυστραλία, και ακολούθησαν ο Καναδάς και η Μ.Βρετανία.
To είδος των προσφερόμενων υπηρεσιών διαφέρει από χώρα σε χώρα αλλά και από πανεπιστήμιο σε πανεπιστήμιο.
Ορισμένοι ερευνητές (Yost και συν., 1994) αναφέρουν ότι υπάρχει μεγάλη ποικιλία προγραμμάτων στήριξης για τους φοιτητές με μαθησιακές δυσκολίες, πολλά από τα οποία έχουν αναπτυχθεί με τυχαίο τρόπο χωρίς σταθερή θεωρητική βάση και κοινή φιλοσοφία.
Oι Smith, Carroll & Elkins (2000) ξεχωρίζουν δύο τύπους υποστηρικτικών υπηρεσιών που λειτουργούν στα αμερικανικά και αυστραλιανά πανεπιστήμια: τις γενικές υποστηρικτικές υπηρεσίες (generic support services) και τις εξειδικευμένες υπηρεσίες για φοιτητές με μαθησιακές δυσκολίες (specialist disability support services).
Οι πρώτες είναι υπηρεσίες συμβουλευτικού χαρακτήρα, που ασχολούνται με θέματα όπως διαχείριση άγχους, αυτογνωσία και ανάπτυξη κινήτρων, τεχνικές αποτελεσματικής μελέτης, ατομική συμβουλευτική, επαγγελματικός προσανατολισμός, ομάδες αλληλοβοήθειας κ.ά. και απευθύνονται σε όλους τους φοιτητές.
Οι δεύτερες προσφέρουν υπηρεσίες εστιασμένες στον τομέα των μαθησιακών δυσκολιών, όπως προφορικές εξετάσεις, ηχογραφημένα θέματα εξετάσεων, χρήση τεχνολογικών βοηθημάτων, σεμινάρια για τεχνικές μελέτης, έτοιμες σημειώσεις μαθημάτων, φροντιστηριακά μαθήματα, βοήθεια στη χρήση της βιβλιοθήκης κλπ.
H Vogel και οι συνεργάτες της (1998) αναφέρουν πως το 1/3 από τα 152 αμερικανικά ιδρύματα τριτοβάθμιας εκπαίδευσης που ρωτήθηκαν είχαν γενικές υποστηρικτικές υπηρεσίες, ενώ τα 2/3 έδειχναν προτίμηση στις εξειδικευμένες υπηρεσίες για φοιτητές με μαθησιακές δυσκολίες.
Το υιοθετούμενο μοντέλο στήριξης των μισών σε αριθμό ιδρυμάτων ήταν συγκεντρωτικό, με μοναδικό φορέα παροχής υπηρεσιών το Γραφείο Ειδικών Αναγκών του Πανεπιστημίου.
Στην έρευνα των Smith, Carroll & Elkins (2000) το 83% των αυστραλιανών πανεπιστημίων προσέφεραν γενικές υποστηρικτικές υπηρεσίες, ενώ εξίσου διαδεδομένες ήταν και οι εξειδικευμένες υπηρεσίες για τους φοιτητές με μαθησιακές δυσκολίες.
Από μια ποικιλία υπηρεσιών που προσφέρονται για τους φοιτητές με μαθησιακές δυσκολίες, οι πιο συνηθισμένες είναι ο πρόσθετος χρόνος στις εξετάσεις και η στήριξη από εξειδικευμένο προσωπικό (disability staff).
Συνοψίζοντας όσα είπαμε ως εδώ, συμπεραίνουμε πως και οι δύο τύποι υποστηρικτικών υπηρεσιών είναι βοηθητικοί για τους φοιτητές με δυσλεξία.
Το προσωπικό όμως που παρέχει τις υπηρεσίες πρέπει να είναι εξειδικευμένο και έμπειρο στο χώρο των μαθησιακών δυσκολιών, για να μπορέσει να βοηθήσει αποτελεσματικά τη συγκεκριμένη ομάδα του πληθυσμού.
Ο Barr και οι συνεργάτες του (1996) αναφέρουν πως οι διευκολύνσεις που συχνότερα χρησιμοποιούν οι φοιτητές με μαθησιακές δυσκολίες είναι ο επιπλέον χρόνος στις εξετάσεις, ο χωριστός χώρος εξέτασης, η βοήθεια στις γραπτές εργασίες και η στήριξη από ειδικό σύμβουλο (disability staff).
Οι προσφερόμενες υπηρεσίες είναι συνάρτηση του τι ζητούν οι φοιτητές, ενώ νέες πρακτικές μπορούν να εφαρμοστούν, εφόσον το υπαγορεύουν οι εκπαιδευτικές ανάγκες και εφόσον κάτι τέτοιο αναγράφεται στη διαγνωστική τους έκθεση.
Η ενημέρωση των ίδιων των φοιτητών, αλλά και αυτών που προσφέρουν τις υποστηρικτικές υπηρεσίες σε θέματα ειδικών ρυθμίσεων και αντισταθμιστικών πρακτικών, επηρεάζει τις μελλοντικές αποφάσεις των ιδρυμάτων για το είδος των παρεχόμενων υπηρεσιών (Whiting,
Οι Jacob, Wadlington & Bailey (1998), περιγράφοντας τις προσφερόμενες διευκολυντικές στρατηγικές από μέρους του εκπαιδευτικού προσωπικού ενός αμερικανικού πανεπιστημίου για τους φοιτητές με δυσλεξία, τις ταξινομούν σε έξι κατηγορίες: προσαρμογή των μεθόδων διδασκαλίας, συμμετοχή στην τάξη, τεχνικές οργάνωσης της μελέτης, στρατηγικές για την ανάγνωση, στρατηγικές για τις γραπτές εργασίες και ρυθμίσεις για τις
Για την τροποποίηση του τρόπου διδασκαλίας προτείνει: διατύπωση των στόχων κάθε μαθήματος και γράψιμο αυτών στον πίνακα, χρήση πολυ-αισθητηριακών μεθόδων διδασκαλίας (διαγράμματα, λέξεις στον πίνακα, κάθε είδους οπτικό βοήθημα), διατύπωση με άλλα λόγια του ίδιου πράγματος και παρουσίαση παραδειγμάτων, μείωση των γραπτών εργασιών και αντικατάστασή τους από προφορικές ή γραπτές παρουσιάσεις, σημειώσεις από άλλους φοιτητές, ώστε ο δυσλεξικός φοιτητής να συγκεντρώνεται στο μάθημα.
Σχετικά με τη συμμετοχή στο μάθημα, προτείνονται τα ακόλουθα: περισσότερος χρόνος απάντησης για τους δυσλεξικούς φοιτητές, να κάθονται στις πρώτες θέσεις και κοντά στον καθηγητή, πληροφόρηση εκ των προτέρων για το θέμα που θα συζητηθεί, ώστε να έχουν το χρόνο να οργανώσουν αυτά που θα πουν.
Ιδιαίτερο ενδιαφέρον έχουν οι τεχνικές που αφορούν τη βελτίωση των ικανοτήτων ανάγνωσης και γραφής για τους δυσλεξικούς φοιτητές.
Προτείνουν τεχνικές που υποδεικνύουν: να χρωματίζουν τα σημαντικά σημεία του μαθήματος πάνω στο βιβλίο, να χρησιμοποιούν χρωματιστά διαφανή φίλτρα (colored overlays) καθώς διαβάζουν, για να μειώνεται η αντανάκλαση των μαύρων γραμμάτων στο άσπρο χαρτί, να είναι μέλη της Ομάδας Ηχογράφησης Βιβλίων για άτομα με Προβλήματα Όρασης, ώστε να μπορούν να δανείζονται ηχογραφημένα βιβλία, να χρησιμοποιούν ατομικό υπολογιστή μέσα στην τάξη και να τους δίνεται περισσότερος χρόνος στις γραπτές εργασίες ή στα τεστ.
Σε μια συστηματική ανασκόπηση της βιβλιογραφίας (Gilroy & Miles, 1996, Smith,
Hadjikakou, 2005) τα μέτρα στήριξης για τους φοιτητές με δυσλεξία ομαδοποιούνται ως εξής: μέτρα που αφορούν τη παροχή διαγνωστικών υπηρεσιών μέτρα προσαρμογής των μεθόδων διδασκαλίας μέτρα που αφορούν τις εξετάσεις βοηθήματα τεχνολογικής φύσης και ατομική ή ομαδική συμβουλευτική Ως προς τις διαγνωστικές υπηρεσίες παρατηρούνται μεγάλες διαφορές από χώρα σε χώρα.
Οι Mull, Stilington & Alper (2001) κάνουν λόγο για τα είδη διαγνωστικών υπηρεσιών που αναφέρονται στη βιβλιογραφία, χωρίς να προσδιορίζουν πόσα πανεπιστήμια έχουν τέτοιες υπηρεσίες.
Έτσι, το 35% των άρθρων μιλάει για αξιολόγηση του επιπέδου ικανοτήτων των φοιτητών με μαθησιακές δυσκολίες, 31% μιλάει για αξιολόγηση των ακαδημαϊκών τους δεξιοτήτων, 31% αναφέρει την προσωπική συνέντευξη ως διαγνωστικό μέσο, 23% το εκπαιδευτικό ιστορικό του ατόμου και ένα 4% κάνει λόγο για χρήση διαγνωστικών εργαλείων με βάση το αναλυτικό πρόγραμμα.
Η εμπλοκή ειδικού προσωπικού για τη διάγνωση των μαθησιακών δυσκολιών αναφέρεται ελάχιστα.
Στη Μ.
Βρετανία το 47% των πανεπιστημίων και κολεγίων προσφέρουν διαγνωστικές υπηρεσίες για τους φοιτητές.
Στην πλειοψηφία τους το κόστος των διαγνώσεων καλύπτεται από τα ίδια τα πανεπιστήμια.
Όσα ιδρύματα δεν έχουν τη δυνατότητα να κάνουν διαγνώσεις παραπέμπουν τους φοιτητές σε ανεξάρτητους ψυχολόγους.
Οι διαγνώσεις εντός των πανεπιστημίων γίνονται από διπλωματούχο ψυχολόγο (σε ποσοστό 77%) ή από επαγγελματία με εξειδίκευση στις ειδικές μαθησιακές δυσκολίες (Singleton, 1999).
Αναλυτικές οδηγίες για θέματα εντοπισμού, διάγνωσης δυσλεξίας σε ενήλικες, σύνταξης της διαγνωστικής έκθεσης, καθορισμού της σοβαρότητας της δυσλεξίας και εξεύρεσης πόρων για την πραγματοποίηση διαγνώσεων αναφέρονται στην Έκθεση της Εθνικής Ομάδας Εργασίας για την Τριτοβάθμια
Ο Duggan (1995) αναφέρει ότι οι διαγνώσεις που καταθέτουν οι Αυστραλοί φοιτητές διαφέρουν σημαντικά ως προς την πηγή προέλευσης, την ποιότητα και τις υποδείξεις που περιέχουν για την αντιμετώπιση των μαθησιακών δυσκολιών, με αποτέλεσμα να οδηγούν σε ανισότητες.
Επιπλέον, συχνά αναγκάζονται οι ίδιοι οι φοιτητές να πληρώνουν τα έξοδα της διαγνωστικής διαδικασίας.
Ο Duggan (1995) προτείνει την πραγματοποίηση των διαγνώσεων από ειδικά εκπαιδευμένο προσωπικό, που θα γνωρίζει την ιδιαίτερη φύση των μαθησιακών δυσκολιών στους ενήλικες, θα εκτιμά τις τρέχουσες ανάγκες του φοιτητή, θα εξηγεί στον ίδιο τα αποτελέσματα της διαγνωστικής αξιολόγησης και θα προτείνει διευκολύνσεις και τρόπους στήριξης σε ένα ευρύ φάσμα ακαδημαϊκών και εξω-ακαδημαϊκών δραστηριοτήτων.
Μια δεύτερη κατηγορία μέτρων αφορά την προσαρμογή των μεθόδων διδασκαλίας από πλευράς διδακτικού προσωπικού για τους φοιτητές με μαθησιακές δυσκολίες.
Οι ειδικές ρυθμίσεις περιλαμβάνουν: δυνατότητα ηχογράφησης των παραδόσεων, ηχογραφημένα βιβλία, περιληπτικές σημειώσεις, σχεδιάγραμμα των βασικών σημείων της παράδοσης στον πίνακα, καθοδήγηση στις γραπτές εργασίες, συχνή ανατροφοδότηση, τροποποίηση του είδους της εργασίας, φροντιστηριακό μάθημα, λιγότερη ύλη, τροποποίηση του ρυθμού του μαθήματος και διάθεση του απαραίτητου υλικού στο φοιτητή πριν από την έναρξη του μαθήματος (Gilroy & Miles, 1996, Smith,
Αυτό που τονίζεται από πολλούς ερευνητές (Paul, 2000, Farmer, Riddick & Sterling, είναι η έλλειψη ενημέρωσης και εκπαίδευσης του διδακτικού προσωπικού σε θέματα μαθησιακών δυσκολιών.
Αυτό έχει ως αποτέλεσμα οι μέθοδοι διδασκαλίας που υιοθετούνται να μην ανταποκρίνονται στις ιδιαίτερες ανάγκες των δυσλεξικών φοιτητών.
Η έλλειψη αυτή πρέπει να αντιμετωπιστεί σε συνδυασμό με την ύπαρξη ενός τουλάχιστον ειδικού στη δυσλεξία σε κάθε κολέγιο ή πανεπιστήμιο (Dukes & Shaw, 1999).
Η επιτυχία των προγραμμάτων και των υποστηρικτικών υπηρεσιών για τους φοιτητές με δυσλεξία εξαρτάται άμεσα από τις γνώσεις και τις στάσεις όσων συναναστρέφονται και εργάζονται σε καθημερινή βάση με τους συγκεκριμένους φοιτητές.
Σε μια μελέτη των στάσεων 422 πανεπιστημιακών καθηγητών σε μεγάλο μητροπολιτικό πανεπιστήμιο της Αμερικής, το 77% του προσωπικού είχε διδάξει το πολύ 5 φοιτητές με μαθησιακές δυσκολίες τα τελευταία χρόνια.
Εκτός από την έλλειψη εμπειρίας στη διδασκαλία φοιτητών με μαθησιακές δυσκολίες, οι πανεπιστημιακοί ανέφεραν ότι δε γνώριζαν τους νόμους που καθορίζουν τα δικαιώματα που έχουν οι συγκεκριμένοι φοιτητές και δεν ήταν εξοικειωμένοι με τις διάφορες υποστηρικτικές υπηρεσίες που προσφέρονταν εντός του πανεπιστημίου (Baggett, 1994).
Επομένως, οι τροποποιήσεις που προβλέπονται από τον κανονισμό των πανεπιστημιακών ιδρυμάτων για τον τρόπο διδασκαλίας των φοιτητών με δυσλεξία δεν είναι από μόνες τους αρκετές, αν οι καθηγητές δε γνωρίζουν τις μαθησιακές, συναισθηματικές και κοινωνικές ανάγκες των δυσλεξικών φοιτητών (Marchant, 1990).
Μία τρίτη δέσμη μέτρων αφορά ρυθμίσεις για τον τρόπο εξέτασης των δυσλεξικών φοιτητών.
Οι ρυθμίσεις αυτές εφαρμόζονται από την πλειοψηφία των εκπαιδευτικών ιδρυμάτων (σχεδόν από τα 2/3 των πανεπιστημίων) και περιγράφονται στο 65% των άρθρων που συναντάμε στη βιβλιογραφία.
Οι συνηθέστερες είναι: επιπλέον χρόνος στις εξετάσεις, προφορική εξέταση, ηχογραφημένες εκφωνήσεις θεμάτων, θέματα τυπωμένα με μεγάλη γραμματοσειρά και σε χρωματιστά φύλλα, θέματα με τη μορφή ερωτήσεων που δεν απαιτούν ελεύθερη ανάπτυξη και εξέταση σε χωριστή αίθουσα.
Ο επιπλέον χρόνος στις εξετάσεις κυμαίνεται από 10 ως 15 λεπτά για κάθε ώρα εξέτασης ανάλογα με το βαθμό σοβαρότητας της δυσλεξίας.
Ο Singleton (1999) αναφέρει κι άλλες διευκολύνσεις που εφαρμόζονται στα βρετανικά πανεπιστήμια σχετικά με τη δυσλεξία: γράψιμο των απαντήσεων των θεμάτων από βοηθό (amanuensis), ηχογράφηση των απαντήσεων, χρήση επεξεργαστή κειμένου την ώρα της εξέτασης, ενημέρωση εκ των προτέρων του ποιοι φοιτητές είναι δυσλεξικοί και επιείκεια στη βαθμολογία όσον αφορά ορθογραφικά και συντακτικά λάθη.
Ο ίδιος επισημαίνει μεγάλες διαφορές ως προς την υιοθέτηση μέτρων για τους δυσλεξικούς φοιτητές μεταξύ ‘Παραδοσιακών Πανεπιστημίων’, ‘Νέων Πανεπιστημίων’ και ‘Κολεγίων’.
Η προφορική εξέταση αντί της γραπτής, για παράδειγμα, υιοθετείται περισσότερο από τα ΄Κολέγια’ (66%) και τα ‘Νέα Πανεπιστήμια’ (62%) παρά από τα ΄Παραδοσιακά Πανεπιστήμια’ (από τα οποία μόνο το 37% την επιτρέπει).
Ενδιαφέρον παρουσιάζουν τα ευρήματα της Vogel και των συνεργατών της (1998), σύμφωνα με τα οποία τα μεγαλύτερα σε μέγεθος πανεπιστήμια της Αμερικής είχαν ιδρύσει από νωρίς (από τη δεκαετία του ΄80) υποστηρικτικές υπηρεσίες για τους φοιτητές με μαθησιακές δυσκολίες.
Τα πιο μεγάλα πανεπιστήμια είχαν πιο εξελιγμένες και ειδικά σχεδιασμένες υποστηρικτικές υπηρεσίες, ενώ τα πιο μικρά ιδρύματα προτιμούσαν το αποκεντρωμένο μοντέλο παροχής υπηρεσιών μέσω σχετικών γραφείων και σε διάφορους χώρους του πανεπιστημίου.
Επίσης, τα ‘μη ανταγωνιστικά’ πανεπιστήμια ήταν πιο ανοιχτά στην υιοθέτηση ευνοϊκών ρυθμίσεων για τη δυσλεξία.
Σε ανάλογο συμπέρασμα καταλήγει και ο Singleton (1999), που παρατηρεί διαφορές στις υποστηρικτικές υπηρεσίες των βρετανικών πανεπιστημίων ανάλογα με τον τύπο του εκπαιδευτικού ιδρύματος.
Έτσι, τα «Κολέγια» και τα ‘Νέα Πανεπιστήμια’ είναι πιο πρόθυμα και ευέλικτα στην υιοθέτηση μέτρων και αντισταθμιστικών πρακτικών για τη δυσλεξία (όπως πρόσληψη ειδικού καθηγητή, αντικατάσταση της γραπτής εξέτασης από προφορική, παροχή συμβουλευτικών υπηρεσιών) σε σχέση με τα ‘Παραδοσιακά’ Πανεπιστήμια, που φαίνεται να αντιστέκονται στις αλλαγές και να προσαρμόζονται με πιο αργούς ρυθμούς στις εξελίξεις.
Μία άλλη βοηθητική παράμετρος για τους δυσλεξικούς φοιτητές είναι η χρήση της τεχνολογίας.
Τα τελευταία χρόνια παρατηρείται αύξηση της πρόσβασης των φοιτητών στους ηλεκτρονικούς υπολογιστές.
Για τους δυσλεξικούς φοιτητές, ειδικότερα, τα οφέλη είναι μεγάλα γι’ αυτό τα τεχνολογικά βοηθήματα αναφέρονται στην πλειοψηφία των άρθρων της βιβλιογραφίας (77% των αμερικανικών άρθρων μεταξύ 1985 και 2000 αναφέρονται στις δυνατότητες που προσφέρει η τεχνολογία στους φοιτητές με μαθησιακές δυσκολίες) (Mull, Stilington & Alper, 2001).
Ανάμεσα στα πιο δημοφιλή τεχνολογικά μέσα είναι: προγράμματα επεξεργασίας κειμένου, ορθογράφοι, ηλεκτρονικά λεξικά τσέπης, υπολογιστικές μηχανές, προγράμματα μετατροπής ήχου σε κείμενο (το κείμενο υπαγορεύεται στον υπολογιστή αντί να πληκτρολογείται), συστήματα μετατροπής κειμένου σε ήχο (δίνουν τη δυνατότητα να ακούς το κείμενο που ‘διαβάζεται’ από τον υπολογιστή), σαρωτές, δημοσιογραφικά μαγνητόφωνα (για ηχογράφηση μαθημάτων), φορητοί υπολογιστές, ηλεκτρονικές ατζέντες (electronic organizers) (Singleton, 1999, Whiting, 2004).
Στην έρευνα της Εθνικής Ομάδας Εργασίας για τη Δυσλεξία στην Τριτοβάθμια Εκπαίδευση αναφέρεται ότι το 46% των βρετανικών εκπαιδευτικών ιδρυμάτων, με επικεφαλής τα ‘Νέα Πανεπιστήμια,’ προσφέρουν τεχνολογική υποστήριξη στους φοιτητές με δυσλεξία, ενώ το 32% των πανεπιστημίων έχουν ειδικό τεχνικό υπεύθυνο για τα τεχνολογικά βοηθήματα, στις αρμοδιότητες του οποίου είναι και η παροχή βοήθειας στους δυσλεξικούς φοιτητές (Singleton, 1999).
Η σωστή χρήση της τεχνολογίας βοηθά τους δυσλεξικούς φοιτητές όχι μόνο να ξεπεράσουν τα προβλήματα ανάγνωσης και ορθογραφίας και να δίνουν ένα πολύ καλύτερο γραπτό, αλλά και να βοηθούνται στο να κρατούν εύκολα και γρήγορα σημειώσεις, να οργανώνουν το χρόνο τους και να προγραμματίζουν τις δουλειές τους (James
Ένας ακόμη τομέας στον οποίο συναντούν δυσκολία οι φοιτητές με δυσλεξία είναι η χρήση της βιβλιοθήκης.
Οι δυσλεξικοί φοιτητές δυσκολεύονται να βρουν βιβλία που είναι ταξινομημένα με ένα συγκεκριμένο σύστημα, μπερδεύουν το αλφάβητο ή δεν είναι σίγουροι για το ποιο είναι το επόμενο γράμμα, αντιστρέφουν αριθμούς ή διαβάζουν λανθασμένα λέξεις με αποτέλεσμα να ψάχνουν βιβλία σε λανθασμένο μέρος.
Επίσης, συχνά ενώ δεν είναι σίγουροι, διστάζουν να ζητήσουν βοήθεια.
Οι ρυθμίσεις σχετικά με τη χρήση της βιβλιοθήκης περιλαμβάνουν: ξενάγηση και γνωριμία με τους χώρους της βιβλιοθήκης, υπεύθυνο βιβλιοθηκονόμο στον οποίο μπορούν να απευθύνονται, διαφορετικούς όρους στο δανεισμό βιβλίων και ατομική βοήθεια στη χρήση των βάσεων δεδομένων της βιβλιοθήκης.
Οι διευκολύνσεις αυτές δεν παρέχονται βέβαια από όλα τα ιδρύματα (Smith, Carroll & Elkins,
Οι δυσλεξικοί φοιτητές έχουν ανάγκη από συμβουλευτική στήριξη σε διάφορες περιόδους της ζωής τους.
Στο πανεπιστήμιο οι αυξημένες ακαδημαϊκές απαιτήσεις, το φορτωμένο πρόγραμμα σπουδών και οι εξετάσεις είναι επιπρόσθετες πηγές άγχους και ανησυχίας για τους δυσλεξικούς φοιτητές.
Ιδιαίτερα δύσκολη είναι η αρχική περίοδος προσαρμογής ενώ πολλοί έρχονται στην τριτοβάθμια εκπαίδευση με μειωμένη αυτοπεποίθηση και εφαρμογή μη αποτελεσματικών στρατηγικών στην αντιμετώπιση των προβλημάτων τους.
Συμβουλευτική στήριξη χρειάζονται συχνότερα οι ‘ώριμοι φοιτητές’, που μπορεί να αντιμετωπίζουν επιπρόσθετες δυσκολίες λόγω του ότι δουλεύουν ή έχουν οικογένεια ή ακόμα και ένα παιδί με παρόμοιες δυσκολίες (Gilroy & Miles, 1996).
Ιδιαίτερα ευαίσθητοι είναι και οι φοιτητές που για πρώτη φορά διαγνώστηκαν ως δυσλεξικοί μετά το τέλος του σχολείου.
Η ανακάλυψη ότι κάποιος έχει δυσλεξία, μπορεί να προκαλέσει αίσθημα ανακούφισης από τη μια, αλλά και νέες ανησυχίες για το μέλλον από την άλλη.
Πολλοί φοιτητές εμφανίζουν αμυντική ή επιθετική συμπεριφορά και έχουν ανάγκη από συμβουλευτική στήριξη, έως ότου δημιουργήσουν μια νέα αυτο-εικόνα ενσωματώνοντας το νέο δεδομένο της δυσλεξίας.
Αλλά και πριν από τις εξετάσεις πολλοί βιώνουν έντονο άγχος, ιδιαίτερα αν τα μαθήματα είναι πολλά και οι εξετάσεις γραπτές.
Η συμβουλευτική σε θέματα αντιμετώπισης άγχους, κρίσεων και οργάνωσης του χρόνου είναι ιδιαίτερα βοηθητική για τους φοιτητές με δυσλεξία.
Η παροχή συμβουλευτικής σε θέματα επαγγελματικού προσανατολισμού θεωρείται εξίσου σημαντική για μια ρεαλιστική επιλογή επαγγέλματος που θα λαμβάνει υπόψη τις δυνατότητες και τα ενδιαφέροντα του ατόμου (Miles & Varma, 1995,
Από την ανασκόπηση της βιβλιογραφίας προκύπτει ότι ένας μεγάλος αριθμός ιδρυμάτων τριτοβάθμιας εκπαίδευσης στο εξωτερικό προσφέρει πλέον πολλές γενικές και εξειδικευμένες υπηρεσίες για τους φοιτητές με δυσλεξία.
Οι Smith, Carroll και Elkins (2000) περιγράφουν 18 είδη γενικών υποστηρικτικών υπηρεσιών και 21 είδη εξειδικευμένων υπηρεσιών που προσφέρονται από το 80% των αυστραλιανών πανεπιστημίων.
Οι Singleton και Aisbitt (2001) παρατηρούν ότι δύο χρόνια μετά τη δημοσίευση των συμπερασμάτων της Εθνικής Ομάδας Εργασίας για την τριτοβάθμια εκπαίδευση, το 20% των εκπαιδευτικών ιδρυμάτων ακολούθησαν τις οδηγίες σε θέματα εντοπισμού και διάγνωσης της δυσλεξίας, ενώ το 35% βελτίωσαν τις υποστηρικτικές τους υπηρεσίες, σε σύγκριση με το 60% που δεν έκαναν καμιά αλλαγή.
Παρόλ’ αυτά υπάρχουν κι άλλα περιθώρια βελτίωσης.
Λίγα είναι τα πανεπιστήμια που διαφημίζουν και κάνουν γνωστές στο ευρύτερο κοινό τις υπηρεσίες που προσφέρουν για τους φοιτητές με μαθησιακές δυσκολίες.
Οι τομείς που επισημαίνεται από τους ερευνητές ότι παρουσιάζουν ελλείψεις είναι η ενημέρωση του εκπαιδευτικού προσωπικού των πανεπιστημίων γύρω από τη δυσλεξία, η πρόσληψη ενός τουλάχιστον ‘ειδικού’ για τη δυσλεξία σε κάθε πανεπιστήμιο, η απουσία τακτικής αξιολόγησης των προσφερόμενων υπηρεσιών και η δυσκολία εξεύρεσης οικονομικών πόρων για την επέκταση των υπηρεσιών.
Ιδιαίτερα, το οικονομικό κόστος αυτών των αλλαγών πρέπει να ληφθεί υπόψη, δεδομένου ότι οι προϋπολογισμοί των πανεπιστημίων είναι οριακοί.
Το όφελος όμως που θα προκύψει για τους δυσλεξικούς φοιτητές ως προς την ποιότητα των εκπαιδευτικών τους εμπειριών και τη βελτίωση των επαγγελματικών τους προοπτικών θα είναι μεγάλο.
Χάρη στις υποστηρικτικές υπηρεσίες οι δυσλεξικοί φοιτητές μπορούν να αξιοποιήσουν σε μεγάλο βαθμό τις ικανότητές τους και να πετύχουν παρόμοια αποτελέσματα με αυτά των υπολοίπων φοιτητών.
Δυσλεξία και φοιτητές Η πιο διαδεδομένη και δημοφιλής εικόνα της δυσλεξίας είναι ότι πρόκειται μια δυσκολία στην ανάγνωση και την ορθογραφημένη γραφή παρά την επαρκή εκπαίδευση και την απουσία άλλων προβλημάτων.
Τις τελευταίες δεκαετίες έγινε αποδεκτό ότι η δυσλεξία συνοδεύει το άτομο και στην ενήλικη ζωή.
Οι δυσλεξικοί φοιτητές αποτελούν μια ιδιαίτερη ομάδα του πληθυσμού των δυσλεξικών ενηλίκων, αφού παρά τις επίμονες δυσκολίες τους στις βασικές δεξιότητες ανάγνωσης και γραφής, επέλεξαν να συνεχίσουν στην τριτοβάθμια εκπαίδευση, όπου η αξιολόγηση των ικανοτήτων τους γίνεται με βάση το γραπτό λόγο.
Επιπλέον, η φοίτηση στο πανεπιστήμιο απαιτεί διάβασμα βιβλίων και άλλων πηγών, γραπτές εργασίες και αυξημένες ακαδημαϊκές απαιτήσεις σε σύγκριση με τις προηγούμενες βαθμίδες της εκπαίδευσης (Gilroy & Miles, 1996).
Μέσα σ’ αυτό το πλαίσιο οι δυσλεξικοί φοιτητές είναι μια ομάδα που παρουσιάζει ιδιαίτερο ενδιαφέρον, γιατί αποτελείται από άτομα που διαφέρουν στα χαρακτηριστικά, στη σοβαρότητα του προβλήματος και στις αντισταθμιστικές στρατηγικές που έχουν αναπτύξει για να αντιμετωπίσουν τις δυσκολίες που συνδέονται με τη δυσλεξία.
Επιπλέον, θεωρούνται ‘επιτυχημένοι’ αφού κατάφεραν να περάσουν από όλες τις βαθμίδες της εκπαίδευσης και να φτάσουν στο πανεπιστήμιο αντιμετωπίζοντας με επιτυχία πιεστικές καταστάσεις, δοκιμασίες και προκλήσεις για σειρά ετών.
Με την πάροδο της ηλικίας πολλά από τα βασικά συμπτώματα της δυσλεξίας εκλείπουν ή γίνονται ηπιότερα, ορισμένα όμως εξακολουθούν να επηρεάζουν τη διαδικασία της μάθησης σε επίπεδο τριτοβάθμιας εκπαίδευσης, αν και δεν είναι άμεσα ορατά.
Δεν είναι άλλωστε τυχαίο που η δυσλεξία αποκαλείται ‘κρυμμένη μειονεξία’ μια και τα συμπτώματα της δεν είναι φανερά, όπως στην περίπτωση της επιληψίας, των προβλημάτων όρασης και ακοής ή άλλων μαθησιακών δυσκολιών (Singleton, 1999).
Οι περισσότερες έρευνες που αφορούν τους δυσλεξικούς φοιτητές είναι μονογραφίες ή εμπειρικές έρευνες περιορισμένης έκτασης.
Tα γνωστικά και εκπαιδευτικά χαρακτηριστικά των δυσλεξικών φοιτητών περιγράφονται με λεπτομέρεια στην Έκθεση της Εθνικής Ομάδας Εργασίας για τη Δυσλεξία στην Τριτοβάθμια Εκπαίδευση (Singleton, 1999) και σε μονογραφίες μεμονωμένων ερευνητών (Gilroy & Miles, 1996, Riddick, Farmer & Sterling, 1997).
Ένας λέκτορας βρετανικού πανεπιστημίου περιγράφοντας μια δυσλεξική του φοιτήτρια αναφέρει: ‘Δεν μπορεί να οργανώσει και να ταξινομήσει τις ιδέες της.
Ο προφορικός της λόγος είναι ενδιαφέρων, ξεκάθαρος και σαφής, αλλά στο γραπτό της δεν μπορεί να αποδώσει τις ιδέες της ούτε καν σε παραπλήσιο επίπεδο ακρίβειας και σαφήνειας’ (Coventry University,
O Miles (1993) αναφερόμενος στη δυσλεξία, κάνει για λόγο για ‘ασυνήθιστη ισορροπία ικανοτήτων’, ‘ένα σύνολο συνδεόμενων μεταξύ τους χαρακτηριστικών που διαφέρουν από άτομο σε άτομο’.
Τα δυσλεξικά άτομα έχουν ιδιαίτερες ικανότητες σε ορισμένους τομείς (σχέδιο, μηχανολογία, καλές τέχνες, μαθηματικά) και μειονεξίες σε τομείς που έχουν να κάνουν με την επεξεργασία των γλωσσικών συμβόλων και του γραπτού λόγου.
Τα εκπαιδευτικά χαρακτηριστικά των δυσλεξικών φοιτητών που αναφέρονται συχνότερα στη βιβλιογραφία είναι τα εξής: δυσκολία κατανόησης σύνθετων προτάσεων, ανακριβής ανάγνωση (παραλείψεις, αντικαταστάσεις λέξεων), δυσκολία κατανόησης μεγάλων παραγράφων με πολύπλοκη συντακτική δομή, αργός ρυθμό ανάγνωσης, απώλεια της σειράς ή παράλειψη γραμμών, δυσκολία να συγκρατήσουν στη μνήμη πληροφορίες από ένα κείμενο που διάβασαν.
Προβλήματα στην ορθογραφία δυσκολία στην ανάκληση των ορθογραφικών στοιχείων μιας λέξης, γράψιμο της ίδιας λέξης με διαφορετικούς τρόπους μέσα στο ίδιο κείμενο, ορθογραφικά λάθη σε πολυχρησιμοποιημένες λέξεις, ορθογραφικά λάθη και πολλά σβησίματα/διορθώσεις όταν γράφουν με πίεση χρόνου.
Δυσκολίες στο γραπτό λόγο συντακτικά λάθη σε μεγάλες προτάσεις, φτωχό λεξιλόγιο ή επιλογή εύκολων λέξεων για αποφυγή ορθογραφικών λαθών, παραλείψεις λέξεων μέσα στην πρόταση, δυσνόητος γραφικός χαρακτήρας ή καλός γραφικός χαρακτήρας και αργός ρυθμός δυσκολία στην οργάνωση και αλληλουχία των ιδεών όταν αυτές παρουσιάζονται μεγάλη απόκλιση μεταξύ προφορικής και γραπτής έκφρασης με την προφορική έκφραση να υπερέχει της γραπτής σε όλα τα επίπεδα, απουσία σημείων στίξης, δυσκολία να βρουν τα λάθη που έχουν κάνει όταν ξανακοιτάζουν το γραπτό τους. δυσκολία στους απλούς μαθηματικούς υπολογισμούς ενώ έχουν ανεπτυγμένη μπέρδεμα μαθηματικών συμβόλων (+, Χ), δυσκολία αναπαραγωγής από μνήμης μαθηματικών τύπων.
Άλλες ακαδημαϊκές δυσκολίες δυσκολία να κρατούν σημειώσεις στη διάρκεια του μαθήματος, δεν μπορούν εύκολα να βρουν τις παραπομπές σε άλλα βιβλία, δεν αντιγράφουν σωστά (από τον πίνακα ή τη διαφάνεια), δυσκολία να χρησιμοποιήσουν τις δυνατότητες που τους παρέχει η βιβλιοθήκη (αναζήτηση βιβλίων μέσω Η/Υ, εύρεση βιβλίων με βάση τον κωδικό ταξινόμησης ή την αλφαβητική σειρά συγγραφέων), διαβάζουν λανθασμένα ή παρανοούν τις εκφωνήσεις των θεμάτων στις εξετάσεις λόγω δυσκολιών στην ανάγνωση ή άγχους, δεν προλαβαίνουν να ολοκληρώσουν μια δραστηριότητα μέσα σε καθορισμένο χρόνο.
Χαρακτηριστικά δυσλεξίας που δεν είναι φανερά αδύναμη βραχυπρόθεσμη μνήμη που έχει ως συνέπεια δυσκολία στην αποστήθιση, προβλήματα προσανατολισμού (μπερδεύουν το δεξιά-αριστερά ή πηγαίνουν σε λανθασμένη αίθουσα για μάθημα), δυσκολία με το χρόνο (δεν υπολογίζουν σωστά το χρόνο, γι’ αυτό αργούν στα μαθήματα ή δεν προλαβαίνουν να παραδώσουν μια εργασία μέσα στα προβλεπόμενα αργός ρυθμός επεξεργασίας πληροφοριών, διασπάται εύκολα η προσοχή τους ή κουράζονται γρηγορότερα από τους υπόλοιπους.
Κοινωνικές και συναισθηματικές δυσκολίες περισσότερο άγχος από τους συμφοιτητές τους, χαμηλή αυτοεκτίμηση και έλλειψη αυτοπεποίθσησης, καταθλιπτικά συναισθήματα όταν βλέπουν ότι διαβάζουν περισσότερο από τους άλλους και παίρνουν χαμηλότερους βαθμούς.
Τα εκπαιδευτικά γνωρίσματα και οι συμπεριφορές που αναφέραμε παραπάνω είναι το αποτέλεσμα ενός ιδιαίτερου ‘γνωστικού προφίλ’ που φαίνεται να χαρακτηρίζει τα δυσλεξικά άτομα.
Η σύγχρονη θεώρηση της δυσλεξίας δε μιλά για «ελλείμματα» στο γνωστικό τομέα, αλλά για κάποια κοινά γνωστικά χαρακτηριστικά που έχουν παρατηρηθεί στα δυσλεξικά άτομα.
Τα κυριότερα γνωστικά χαρακτηριστικά που σχετίζονται με τη δυσλεξία και έχουν παρατηρηθεί σε δυσλεξικούς φοιτητές και ενήλικες είναι: Ανεπαρκής ικανότητα φωνολογικής επεξεργασίας.
Με τον όρο φωνολογική επεξεργασία εννοούμε την ικανότητα του ατόμου να απομονώνει και να συνθέτει τους ήχους (φωνήματα) που απαρτίζουν μία λέξη (Goswami & Bryant, 1990).
Η φωνολογική επεξεργασία απαρτίζεται από τρεις επιμέρους διαδικασίες: φωνολογική ενημερότητα, φωνολογική αποκωδικοποίηση λέξεων και φωνολογική εγγραφή στη λειτουργική μνήμη.
Η ικανότητα φωνολογικής επεξεργασίας είναι προαπαιτούμενη δεξιότητα για την ανάγνωση και για την ορθογραφημένη γραφή (Bradley & Bryant, 1983).
Η δυσκολία στη διάκριση των ήχων (φθόγγων) που απαρτίζουν μια λέξη και η δυσκολία αντιστοίχισης φωνήματος με το αντίστοιχο γράφημα (σύμβολο) οδηγούν σε προβλήματα αποκωδικοποίησης στην ανάγνωση.
Η φωνολογική αδυναμία έχει χαρακτηριστεί ως ο ‘πυρήνας’ της δυσλεξίας κι έχει αποδειχτεί με πολλά ερευνητικά πειράματα, ότι αποτελεί το κυριότερο ίσως χαρακτηριστικό της
Τα τελευταία χρόνια έρευνες έδειξαν πως οι δυσκολίες στο φωνολογικό επίπεδο της γλώσσας παραμένουν και στους ενήλικες με δυσλεξία, παρόλο που αναπτυξιακά θα περίμενε κανείς να τείνουν προς ασύμπτωτη (σταθερό επίπεδο).
Oι κυριότερες φωνολογικές δυσκολίες στους ενήλικες αφορούν δραστηριότητες που απαιτούν ευχέρεια στο χειρισμό των φωνημάτων, όπως ασκήσεις μέτρησης φθόγγων (ήχων) σε πολυσύλλαβες λέξεις, απαλοιφή φωνήματος στην αρχή, στη μέση ή στο τέλος μιας λέξης και ανάγνωση ψευδο-λέξεων (Bruck, 1992, Hanley, 1997).
Στην έρευνα της Bruck (1992) οι δυσλεξικοί τα κατάφερναν εξίσου καλά με τους υπόλοιπους στη μέτρηση γραμμάτων σε μονοσύλλαβες λέξεις, ενώ άρχισαν να κάνουν περισσότερα λάθη όταν η λέξη περιείχε πάνω από 4 γράμματα.
Δυσκολία φαίνεται να δημιουργεί και η απαλοιφή φωνημάτων σε μία λέξη, με τους δυσλεξικούς να κάνουν από 20 ως 57 λάθη σε σύγκριση με την ομάδα ελέγχου που έκανε από 0 ως 28.
Η ανάγνωση ψευδο- λέξεων φαίνεται να είναι ισχυρός παράγοντας διάκρισης για τους ενήλικες με δυσλεξία, αφού ο αναγνώστης δεν μπορεί να χρησιμοποιήσει ανάλογες αληθινές λέξεις που θα ανασύρει από την οπτική του μνήμη, αλλά εξαναγκάζεται να στηριχτεί στα φωνολογικά στοιχεία της λέξης για να την διαβάσει.
Στην έρευνα της Bruck (2000) οι δυσλεξικοί φοιτητές έκαναν λάθη στην ανάγνωση των 15 από 40 ψευδο-λέξεων σε σύγκριση με τους κανονικούς φοιτητές που έκαναν μόνο 2 λάθη στις 40 λέξεις.
Oι φωνολογικές δυσκολίες θεωρούνται υπεύθυνες και για τα προβλήματα στην ορθογραφία των δυσλεξικών ενηλίκων (Goswami, 1997).
Εφόσον δε συνειδητοποιούν εύκολα την ύπαρξη και τη θέση κάθε φθόγγου μέσα στις λέξεις, επόμενο είναι ότι θα κάνουν λάθη παραλείψεων, αντικαταστάσεων και αντιστροφών γραμμάτων ή συλλαβών.
Στις γραμματικές καταλήξεις συχνά μπερδεύονται στις λεπτές διακρίσεις, όπως ότι το ρήμα φέρνω δεν τελειώνει σε -αίνω αλλά -έρνω.
Οι Hanley (1997) και Rack (1997) επισημαίνουν πως υπάρχουν και ενήλικες με δυσλεξία που δεν παρουσιάζουν το τυπικό προφίλ φωνολογικών δυσκολιών.
Πρέπει επομένως να είμαστε ιδιαίτερα προσεχτικοί, όσον αφορά τη διάγνωση δυσλεξίας στους ενήλικες και να μη θεωρούμε ως κύρια ένδειξη μόνο τις δυσκολίες στο φωνολογικό επίπεδο.
Οι φωνολογικές δυσκολίες πιθανόν να παραμένουν μόνο στα άτομα με σοβαρή μορφή δυσλεξίας (severe dyslexics) και σε γλώσσες που απαιτούν υψηλές ικανότητες φωνολογικής συνειδητότητας (αγγλικά, γαλλικά γερμανικά) (Miles & Miles, 1999).
Αδύναμη βραχυπρόθεσμη μνήμη.
Η αδυναμία των δυσλεξικών ατόμων στη βραχυπρόθεσμη μνήμη διαπιστώθηκε από νωρίς, αφού τα δυσλεξικά άτομα παρουσίαζαν χαμηλότερα ποσοστά επιτυχίας από τους μη δυσλεξικούς σε δοκιμασίες, όπως η επανάληψη μιας ακολουθίας αριθμών-ψηφίων ή μιας λίστας λέξεων.
Η δυσκολία στη βραχυπρόθεσμη μνήμη θεωρήθηκε αρχικά το ορόσημο της δυσλεξίας.
Ο Thomson (1990) υποστηρίζει πως κύριο πρόβλημα στη δυσλεξία δεν φαίνεται να είναι η χωρητικότητα της μνήμης αλλά ο τρόπος εγγραφής και κωδικοποίησης πληροφοριών που σχετίζονται με τα γραπτά σύμβολα.
Παρόμοια είναι και η άποψη του Mann (1986) που υποστηρίζει πως οι διαφορές στη μνήμη μεταξύ δυσλεξικών και μη δυσλεξικών αναγνωστών αφορούν μόνο πληροφορίες που χρειάζονται λεκτική κωδικοποίηση και όχι μη-γλωσσικές πληροφορίες.
Δυσκολία συναντούν οι δυσλεξικοί στο συσχετισμό της εικόνας ενός αντικειμένου και του ονόματός του, στην κωδικοποίησή τους ως ενότητα στη μνήμη και στη συνέχεια στην ανάκληση του ονόματος
Σε ένα επόμενο στάδιο οι ερευνητές ασχολήθηκαν με το κατά πόσο η αδυναμία στη βραχυπρόθεσμη μνήμη παραμένει δια βίου και επηρεάζει τους ενήλικες με δυσλεξία.
Εδώ τα αποτελέσματα των εμπειρικών ερευνών είναι διφορούμενα.
Υπάρχουν κάποιες έρευνες στις οποίες δε βρέθηκε στατιστικά σημαντική διαφορά σε δοκιμασίες που εξετάζουν τη βραχύχρονη μνήμη μεταξύ δυσλεξικών ατόμων και ομάδας ελέγχου (Hanley, 1997).
Παρόμοια αποτελέσματα αναφέρονται και από την Pennington και τους συνεργάτες της (Pennington και συν., 1990) Όμως, στην ίδια έρευνα βρέθηκε διαφορά στη βραχυπρόθεσμη μνήμη μεταξύ κλινικού δείγματος δυσλεξικών ατόμων και μη δυσλεξικών αναγνωστών.
Ωστόσο, σύμφωνα με τις μαρτυρίες των δυσλεξικών φοιτητών αλλά και των καθηγητών τους, ορισμένες από τις δυσκολίες που περιγράφουν απορρέουν από την μνήμη, όπως η συγκράτηση των βασικών πληροφοριών ενός κειμένου, η συγκράτηση της ορθογραφίας των λέξεων, η ανάκληση αποκτηθεισών γνώσεων (ονομάτων, χρονολογιών, τύπων) και η νοερή εκτέλεση απλών αριθμητικών πράξεων.
Συμπεραίνουμε, επομένως, πως τόσο η φωνολογική επεξεργασία του λόγου όσο και η μνήμη είναι λειτουργίες που αλληλοεπηρεάζονται και αλληλοεξαρτώνται.
Και στις δύο λειτουργίες η γλώσσα με τα γραπτά σύμβολα παρεμβαίνει σαν κοινός ρυθμιστικός παράγοντας και καθορίζει το βαθμό δυσκολίας κάθε δυσλεξικού ατόμου.
Η εμπλοκή της μνήμης στις διάφορες γνωστικές λειτουργίες είναι πλέον αδιαμφισβήτητη και η υπόθεση περί αδυναμίας της βραχυπρόθεσμης μνήμης εξακολουθεί να θεωρείται από τις βασικές αιτιολογικές θεωρίες της δυσλεξίας.
Η εξήγηση που φαίνεται να είναι περισσότερο πιθανή είναι ότι οι πληροφορίες γλωσσικού τύπου (δηλαδή οι λέξεις) φιλοξενούνται στη βραχύχρονη μνήμη, αλλά δεν μπορούν να περάσουν απρόσκοπτα στη μακρόχρονη μνήμη, γιατί δεν οργανώνονται σωστά στα δυσλεξικά άτομα και έτσι χάνονται στην πορεία (Πόρποδας, 2002).
Δυσκολίες που σχετίζονται με την οπτική επεξεργασία πληροφοριών.
Ένας σημαντικός αριθμός δυσλεξικών φοιτητών παραπονούνται ότι, όταν διαβάζουν για πολλή ώρα, κουράζονται, αρχίζουν να βλέπουν θαμπά ή χάνουν τη σειρά που βρίσκονται.
Ακόμη, αναφέρουν ότι τα γράμματα και οι συλλαβές στριμώχνονται ή φαίνονται να μετακινούνται με αποτέλεσμα η ανάγνωση να είναι δύσκολη.
Τα φαινόμενα αυτά περιγράφονται κάτω από το γενικό όρο ‘οπτική κούραση’ (visual discomfort) (Evans, 1997).
Πρόσφατες έρευνες σε Αμερική και Αγγλία έδειξαν ότι οι αναγνωστικές δυσκολίες σε ορισμένα άτομα συνδέονται με τον τρόπο που γίνεται η επεξεργασία των οπτικών ερεθισμάτων από τον εγκέφαλο.
Ορισμένα δυσλεξικά άτομα έχουν υπερευαισθησία στη γρήγορη εναλλαγή ερεθισμάτων και χρωμάτων με αποτέλεσμα όταν διαβάζουν για πολλή ώρα μεγάλα κείμενα, να κουράζονται από την αντανάκλαση των γραμμάτων στο άσπρο φόντο και από τις γραμματοσειρές μικρού μεγέθους.
Άλλες δυσκολίες που αναφέρουν είναι, γράμματα και λέξεις που κυλούν έξω από τη σελίδα, γραμμές του κειμένου που μετακινούνται και ενώνονται, χρώματα που ξεθωριάζουν ή φαίνονται γκρίζα.
Εκτός από τη δυσλεξία, σε ορισμένες ιατρικές καταστάσεις, όπως η ημικρανία και η επιληψία, παρατηρούνται ‘οπτική κούραση’ και πονοκέφαλοι (Cornelissen & συν., 1994, Wilkins, 1995).
Ο Singleton (1999) επισημαίνει πως δεν παρουσιάζουν όλα τα δυσλεξικά άτομα συμπτώματα οπτικής κούρασης και πως όλα τα άτομα που υποφέρουν από οπτική κούραση δεν είναι απαραίτητο να έχουν
Η ιδέα να συνδέονται οι δυσκολίες των δυσλεξικών ατόμων με δυσκολίες στην οπτική επεξεργασία πληροφοριών δεν είναι καινούρια (Zangwill & Blakemore, 1972, Pavlidis, 1981).
Οι πληροφορίες μεταδίδονται από το μάτι στον εγκέφαλο μέσω δύο οπτικών συστημάτων (περιοδικού και σταθερού).
Στην ανάγνωση διαμεσολαβούν και τα δύο συστήματα για διαφορετικούς σκοπούς.
Στα δυσλεξικά άτομα βρέθηκε ότι το περιοδικό οπτικό κανάλι είναι πιο ασταθές απ΄ ό,τι στους κανονικούς αναγνώστες, γιατί υπόκειται από τη φύση του σε γρήγορες αλλαγές και αντιθέσεις, στις οποίες δεν αντεπεξέρχονται τα δυσλεξικά άτομα.
Έτσι εξηγείται γιατί οι δυσλεξικοί είχαν χειρότερες επιδόσεις σε πειράματα που ζητούσαν διάκριση αντιθέσεων μεταξύ της φωτεινότητας ράβδων που εμφανίζονταν στην οθόνη υπολογιστή και λιγότερη ευαισθησία στο να ξεχωρίζουν φωτεινά ερεθίσματα που τρεμόπαιζαν, από φωτεινά ερεθίσματα που ήταν σταθερά (Lovegrove, 1994).
Τα δυσλεξικά άτομα δυσκολεύονται στην ταχεία επεξεργασία πληροφοριών στην οποία διαμεσολαβεί το περιοδικό οπτικό κανάλι, ενώ δεν παρουσιάζουν διαφορές από τα κανονικά άτομα σε λειτουργίες όπου διαμεσολαβεί το σταθερό οπτικό κανάλι.
Οι έρευνες γύρω από τις διαφορές στην οπτική επεξεργασία πληροφοριών μεταξύ μη δυσλεξικών και δυσλεξικών αναγνωστών συνεχίζονται ενώ γίνεται προσπάθεια να συνδεθούν με τους διαφορετικούς τύπους δυσλεξίας (οπτικής και φωνολογικής).
Ενώ ορισμένοι ερευνητές θεωρούν τις φωνολογικές δυσκολίες «πυρήνα» της δυσλεξίας, άλλοι προβάλλουν τις οπτικές δυσκολίες ως κύριο χαρακτηριστικό τουλάχιστον σε ορισμένα δυσλεξικά άτομα (Wilkins και συν., 1994, Miles & Miles, 1999).
Όσον αφορά την αντιμετώπιση των αναγνωστικών δυσκολιών των δυσλεξικών φοιτητών, προτείνεται η χρήση χρωματιστών φακών ή φίλτρων που ανακουφίζουν από τα συμπτώματα της ‘οπτικής κούρασης’ και βελτιώνουν την ταχύτητα και την ακρίβεια της αναγνωστικής ικανότητας (Irlen, 1991, Coventry University, 1999).
Δυσκολία στην αυτοματοποίηση δεξιοτήτων.
Ένα ακόμη γνωστικό χαρακτηριστικό των δυσλεξικών ατόμων επισημάνθηκε από τους Nicolson και Fawcett (1990, 1994α, 1994β), οι οποίοι μέσα από διάφορα πειράματα παρατήρησαν ότι τα δυσλεξικά άτομα έχουν δυσκολία στο συντονισμό και στην αυτοματοποίηση δεξιοτήτων.
Στη σχολική ηλικία το χαρακτηριστικό αυτό εμφανίζεται με τη μορφή αδεξιότητας (δυσκολία στην ισορροπία, στις λεπτές κινήσεις, στο γραφο-κινητικό συντονισμό), ενώ στους φοιτητές ως δυσκολία να κάνουν ταυτόχρονα περισσότερες από μία δραστηριότητες (π.χ. να ακούνε μια διάλεξη και να κρατάνε σημειώσεις, να γράφουν και να προσέχουν τόσο το περιεχόμενο όσο και την ορθογραφία, να διαβάζουν και να θυμούνται αυτό που διάβασαν).
Στις δραστηριότητες που απαρτίζονται από δύο ενέργειες (dual tasks) τα δυσλεξικά άτομα συναντούν τη μεγαλύτερη δυσκολία (Nicolson & Fawcett, 1990).
Σύμφωνα και με άλλους ερευνητές (Tallal, Miller & Fitch, 1993) τα δυσλεξικά άτομα φαίνεται πως δυσκολεύονται να αποκτήσουν ευχέρεια και να τελειοποιηθούν σε οποιαδήποτε δεξιότητα, γνωστική ή κινητική, γι’ αυτό και παρουσιάζουν αδυναμίες σε τόσους πολλούς και διαφορετικούς τομείς (φωνολογική επεξεργασία, οπτική επεξεργασία, ανάγνωση, γραφή, συντονισμό κινήσεων).
Όλες αυτές οι αδυναμίες υπάρχει περίπτωση να είναι συμπτώματα μιας και μόνο αιτίας που δεν έχει πλήρως προσδιοριστεί, αλλά έχει σχέση με την ικανότητα αυτοματοποίησης των δεξιοτήτων του ατόμου.
Σημαντικό είναι να επισημάνουμε ότι οι έρευνες γύρω από τα γνωστικά χαρακτηριστικά των δυσλεξικών φοιτητών βρίσκονται στην αρχή και νέα ερευνητικά δεδομένα προστίθενται συνεχώς στα ήδη υπάρχοντα.
Επιπλέον, είναι αυτονόητο ότι δεν εμφανίζουν όλοι οι δυσλεξικοί φοιτητές το σύνολο των χαρακτηριστικών που αναφέραμε παραπάνω, ούτε βέβαια στον ίδιο βαθμό.
Η ακριβής εκτίμηση των δυσκολιών των δυσλεξικών φοιτητών είναι σημαντική και πρέπει να γίνεται με τη βοήθεια εξειδικευμένων τεστ για δύο λόγους.
Κατ΄αρχήν, υπάρχει ένας αριθμός δυσλεξικών ατόμων που φτάνοντας στο πανεπιστήμιο έχουν ξεπεράσει τις κυριότερες δυσκολίες στην ανάγνωση και τη γραφή.
Τα άτομα αυτά χαρακτηρίζονται ως ‘αντισταθμισμένοι δυσλεξικοί’ και πιθανόν να μην έχουν ανάγκη από βοήθεια στο πανεπιστήμιο.
Υπάρχει όμως και η αντίθετη περίπτωση, γνωστή ως Matthew effect, σύμφωνα με την οποία, όταν κάποιος ξεκινάει με μια έλλειψη, αυτή πιθανόν συνεχώς να μεγαλώνει με το πέρασμα του χρόνου.
Για παράδειγμα, ένα άτομο που έχει δυσκολίες στην ανάγνωση αποφεύγει το διάβασμα, γιατί το δυσκολεύει και δεν του αρέσει.
Όσο λιγότερο διαβάζει, τόσο η αναγνωστική του ικανότητα υπολείπεται των συμμαθητών του, ενώ μένει πίσω και σε άλλους τομείς που εξαρτώνται από την ανάγνωση (λεξιλόγιο, πλούτο ιδεών).
Έτσι, η αξιολόγησή του, βάσει δοκιμασιών που στηρίζονται στην ανάγνωση δίνει μια λανθασμένη εικόνα των δυνατοτήτων του (Stanovich, 1986).
Χρειάζεται, επομένως, ιδιαίτερη προσοχή στα κριτήρια και στη διαγνωστική αξιολόγηση που ακολουθείται στους φοιτητές, τόσο σ’ αυτούς που έχουν διάγνωση δυσλεξίας από την παιδική ηλικία, γιατί μπορεί το γνωστικό τους προφίλ να έχει αλλάξει σημαντικά, όσο και σ’ αυτούς που ζητούν για πρώτη φορά διάγνωση μετά την εισαγωγή τους στο πανεπιστήμιο.
Βάζοντας κάποιος την ταμπέλα της δυσλεξίας σε ένα άτομο που δεν έχει δυσλεξία δεν το ωφελεί μακροπρόθεσμα, αλλά αντίθετα μπορεί να του θέσει εμπόδια στη μελλοντική του ζωή.
Η λανθασμένη διάγνωση θίγει επίσης και τα άτομα που έχουν πραγματικά δυσλεξία, γιατί μειώνει τη σοβαρότητα του προβλήματος στα μάτια του γενικού πληθυσμού και εκείνων που καθορίζουν την υιοθέτηση υποστηρικτικών πρακτικών προς όφελος των δυσλεξικών ατόμων (Farmer, Riddick & Sterling, 2002).
Προβλήματα γραπτού λόγου στους δυσλεξικούς φοιτητές Οι εμπειρικές έρευνες γύρω από τις δυσκολίες των δυσλεξικών ενηλίκων στην ανάγνωση και τη γραφή προέρχονται από τις Η.Π.Α και τη Μ.
Βρετανία και εστιάζουν το ενδιαφέρον τους σε επιμέρους τομείς.
Στην ανάγνωση, για παράδειγμα, διερευνώνται η ταχύτητα και η ακρίβεια της αναγνωστικής ικανότητας, το είδος των κειμένων και οι δυσκολίες που προβάλλουν, η ικανότητα ανάγνωσης ψευδο-λέξεων και ο βαθμός κατανόησης των όσων διαβάζουν.
Από στοιχεία που αφορούν τον πληθυσμό των δυσλεξικών ενηλίκων εξάγεται το συμπέρασμα πως ορισμένοι δυσλεξικοί ενήλικες εξακολουθούν να έχουν αναγνωστικές δυσκολίες, ιδιαίτερα όταν οι δοκιμασίες στις οποίες υποβάλλονται έχουν χρονικό περιορισμό (Hill, 1984, Runyan, 1991).
Οι δυσλεξικοί φοιτητές-όχι όλοι-αναφέρουν πως τους χρειάζεται περισσότερος χρόνος για να διαβάσουν ένα κείμενο, ενώ συχνά χρειάζονται να ξαναδιαβάσουν κομμάτια (του κειμένου) περισσότερες από μία φορές για να τα καταλάβουν
Ο Hanley (1997), εξετάζοντας τις αναγνωστικές και ορθογραφικές ικανότητες δυσλεξικών προπτυχιακών φοιτητών στο Πανεπιστήμιο του Λίβερπουλ, βρήκε τους δυσλεξικούς φοιτητές να έχουν χαμηλότερες επιδόσεις στην ανάγνωση λέξεων και ψευδο- λέξεων, σε δοκιμασίες φωνολογικής ενημερότητας και στην ορθογραφία σε σύγκριση με τους κανονικούς φοιτητές.
Παρόμοια αποτελέσματα αναφέρονται από τους Bruck (1990) και Felton, Naylor & Wood (1990), οι οποίοι ερεύνησαν την επίδοση ενηλίκων που είχαν διαγνωστεί με πρόβλημα δυσλεξίας στη σχολική ηλικία και βρήκαν πως η επίδοσή τους σε τεστ ανάγνωσης λέξεων ήταν στατιστικά σημαντικά χαμηλότερη από τους κανονικούς αναγνώστες (ομάδα ελέγχου), τόσο στην ταχύτητα όσο και στην ακρίβεια ανάγνωσης.
Στατιστικά σημαντική διαφορά βρέθηκε και στην ορθογραφική ικανότητα μεταξύ των δύο
Οι Lefly και Pennington (1991) σε μια σειρά από έρευνες με οικογενειακά δείγματα σύγκριναν την αναγνωστική και ορθογραφική ικανότητα 25 ‘αντισταθμισμένων’ δυσλεξικών με 57 δυσλεξικά άτομα και 56 κανονικά άτομα.
Βρήκαν ότι οι ‘αντισταθμισμένοι’ δυσλεξικοί έμοιαζαν περισσότερο στην αναγνωστική και ορθογραφική ικανότητα με τους κανονικούς αναγνώστες, με εξαίρεση τη φωναχτή ανάγνωση, όπου εξακολουθούσαν να έχουν πρόβλημα τόσο στην ταχύτητα όσο και στην ικανότητα αποκωδικοποίησης.
Στατιστικά σημαντικές διαφορές βρέθηκαν στην ανάγνωση και την ορθογραφία λέξεων μεταξύ δυσλεξικών και μη δυσλεξικών αναγνωστών.
Για τις αδυναμίες των δυσλεξικών ατόμων ευθύνονταν δυσκολίες στο φωνολογικό επίπεδο, που εξακολουθούσαν να υπάρχουν στα συγκεκριμένα άτομα.
Σύμφωνα με τον Miles (1999) τα προβλήματα ανάγνωσης παραμένουν σε ορισμένους δυσλεξικούς ενήλικες, είναι όμως ηπιότερα σε σύγκριση με το παρελθόν και σχετίζονται περισσότερο με την ταχύτητα ανάγνωσης και όχι τόσο με την κατανόηση των όσων διαβάζουν.
Ειδικότερα, οι δυσλεξικοί φοιτητές που έρχονται σε καθημερινή επαφή με το γραπτό λόγο, ξεπερνούν ή αντισταθμίζουν σε μεγάλο βαθμό τις αναγνωστικές δυσκολίες, ενώ παρουσιάζουν βελτίωση χρόνο με το χρόνο ακόμα και κατά τη διάρκεια της φοίτησής τους στο πανεπιστήμιο.
Μπορούν να μαντέψουν από τα συμφραζόμενα και να κατανοήσουν αυτά που διαβάζουν έστω και αν τους παίρνει περισσότερη ώρα.
Έτσι η ανάγνωση παύει σταδιακά να είναι βασική ένδειξη δυσλεξίας, κάτι που δεν ισχύει για την ορθογραφία που παραμένει το μεγαλύτερο και δυσεπίλυτο πρόβλημα για τους δυσλεξικούς ενήλικες.
Οι εμπειρικές έρευνες που αφορούν την ορθογραφική ικανότητα δυσλεξικών φοιτητών δεν είναι πολλές, αλλά συνηγορούν στο συμπέρασμα ότι η δυσορθογραφία παραμένει ένα ‘επίμονο’ χαρακτηριστικό γνώρισμα που συνοδεύει το δυσλεξικό άτομο και στο πανεπιστήμιο.
Οι Denon, Marston και Mirkin (1982) βρήκαν ότι οι φοιτητές με μαθησιακές δυσκολίες έκαναν δύο έως τέσσερις φορές περισσότερα ορθογραφικά λάθη από τους συμφοιτητές τους, ενώ οι McArthur & Graham (1987) αναφέρουν ότι οι δυσλεξικοί φοιτητές γράφουν λανθασμένα το 10-20% των λέξεων που χρησιμοποιούν.
Στατιστικά σημαντικές διαφορές μεταξύ της ορθογραφικής ικανότητας δυσλεξικών και μη δυσλεξικών φοιτητών βρέθηκαν και από τους Bruck (1993) και Hanley (1997).
Στην έρευνα του Bruck (1993) οι μεγαλύτερες διαφορές μεταξύ δυσλεξικών και μη δυσλεξικών φοιτητών αφορούσαν την ορθογραφία λέξεων με ‘ανώμαλη’ ορθογραφία όπως οι λέξεις yacht και leopard.
Σ’ αυτές τις λέξεις το μέσο ποσοστό λαθών των δυσλεξικών φοιτητών ήταν 80% ενώ το αντίστοιχο ποσοστό για την ομάδα ελέγχου ήταν 31%.
Σε ορθογραφικά εύκολες λέξεις οι διαφορές μεταξύ δυσλεξικών και μη δυσλεξικών φοιτητών ήταν πολύ μικρότερες (23% έναντι 6%) και δεν έφταναν σε επίπεδο στατιστικής σημαντικότητας.
Συμπεραίνουμε, επομένως, ότι οι λέξεις με ‘δύσκολη’ ορθογραφία, ακόμα κι αν είναι χρησιμοποιούνται συχνά (όπως οι λέξεις friends και their), εξακολουθούν να δημιουργούν πρόβλημα στους δυσλεξικούς φοιτητές.
Ο Moseley (1997) υποστηρίζει πως τα δυσλεξικά άτομα αποφεύγουν λέξεις που δεν ξέρουν πώς γράφονται ή που είναι δύσκολες.
Αυτό έχει ως συνέπεια το γραπτό τους να είναι απλοϊκό, με περιορισμένο λεξιλόγιο και, όταν υπάρχουν και προβλήματα γραμματικής, να παρουσιάζει αρνητική εικόνα, παρά τις καλές ιδέες που μπορεί να περιέχει.
Λύση στις ορθογραφικές δυσκολίες των δυσλεξικών φοιτητών φαίνεται να δίνει σε ικανοποιητικό βαθμό η χρήση του ορθογραφικού ελέγχου που υπάρχει στους ηλεκτρονικούς υπολογιστές.
Υπάρχουν όμως και κάποια λάθη που ξεφεύγουν από τον ορθογραφικό έλεγχο ή, όταν εντοπίζονται, ο δυσλεξικός φοιτητής δεν μπορεί να επιλέξει τη σωστή λέξη από τις προτεινόμενες (McArthur & συν., 1996).
Στην έρευνα του Sterling και των συνεργατών του (1998) μελετήθηκαν ο αριθμός και τα είδη των ορθογραφικών λαθών 16 δυσλεξικών φοιτητών και συνταιριασμένης ομάδας ελέγχου σε δοκιμασία ελεύθερης γραφής.
Κατ΄αρχάς, το μέσο ποσοστό λαθών των δυσλεξικών φοιτητών ήταν 6% ενώ το αντίστοιχο ποσοστό για την ομάδα ελέγχου ήταν 1%.
Η διακύμανση του ποσοστού των ορθογραφικών λαθών για τους δυσλεξικούς φοιτητές ήταν μεγάλη, από 3% ως 31%, κάτι που δεν ίσχυε για την ομάδα ελέγχου.
Όσον αφορά τα είδη των ορθογραφικών λαθών, βρέθηκε ότι οι δυσλεξικοί φοιτητές έκαναν περισσότερα λάθη φωνολογικής φύσης από τους κανονικούς φοιτητές, δηλαδή είχαν μεγαλύτερα προβλήματα στη διαδικασία φωνημικής-γραφικής μετάφρασης ιδιαίτερα σε λέξεις με συμπλέγματα και στις γραμματικές καταλήξεις.
Μια άλλη κατηγορία λαθών που παρατηρήθηκε στους δυσλεξικούς φοιτητές ήταν στις ομόηχες λέξεις (to-too, of-off, their-there), όπου η δυσκολία φαίνεται να είναι στην ανάκληση των σωστών ορθογραφικών στοιχείων της λέξης που χρησιμοποιούν.
Τα αποτελέσματα της έρευνας του Sterling και των συνεργατών του (1998) συμφωνούν με τα ευρήματα των Bruck (1993) και Lefly & Pennington (1991), σύμφωνα με τα οποία οι δυσλεξικοί φοιτητές εξακολουθούν να αντιμετωπίζουν προβλήματα σε επίπεδο λέξης, που εκδηλώνονται με προβλήματα στην ορθογραφία.
Τα ορθογραφικά τους λάθη είναι αποτέλεσμα αδυναμιών στη φωνολογική επεξεργασία του λόγου αλλά και συνέπεια της πολυπλοκότητας της αγγλικής ορθογραφίας (Kinsbourne & συν., 1991, Kibel & Miles, 1994).
Η Μαυρομμάτη (2004), αναφερόμενη στην ελληνική γλώσσα, υποστηρίζει ότι, ενώ στην ανάγνωση η μετατροπή των γραφημάτων σε φωνήματα είναι σχετικά εύκολη, στην ορθογραφία οι μεγαλύτερες δυσκολίες της ελληνικής γλώσσας συνίστανται στη γραφή των φθόγγων που μπορούν να αναπαρασταθούν με περισσότερα από ένα σύμβολα (ε-αι, ο-ω, ι-η- υ-ει-οι) ή των λέξεων που γράφονται με δύο ίδια γράμματα (κκ-μμ, εκκλησία, άμμος).
Επίσης, στα ελληνικά υπάρχουν πολλές καταλήξεις, προθέσεις, θεματικά και παραγωγικά μορφήματα, που πρέπει το άτομο να συγκρατήσει στο οπτικό του λεξικό, για να μπορεί στη συνέχεια να τα ανακαλεί.
Τμήματα λέξεων τα οποία επαναλαμβάνονται στο γραπτό λόγο με μεγάλη συχνότητα παρουσιάζουν περισσότερες πιθανότητες να συγκρατηθούν στη μνήμη από εκείνα τα οποία συναντώνται σπάνια ή είναι εξαιρέσεις γραμματικών κανόνων.
Η άποψη της Μαυρομμάτη (2004) για τις ιδιαιτερότητες της ελληνικής γλώσσας συμφωνεί με τη διάκριση του Mannis και των συνεργατών του (1996) μεταξύ ‘φωνολογικής’ και ‘επιφανειακής’ δυσλεξίας, σύμφωνα με την οποία δεν είναι απαραίτητο όλοι οι δυσλεξικοί ενήλικες να έχουν φωνολογικές δυσκολίες, αλλά μπορεί να δυσκολεύονται στη συγκράτηση των οπτικών χαρακτηριστικών στοιχείων της λέξης με αποτέλεσμα τις δυσκολίες στην ορθογραφία ‘ανώμαλων’ λέξεων ή λέξεων που είναι εξαιρέσεις κανόνων.
Για τη συγκράτηση της σωστής ορθογραφίας των λέξεων στα ελληνικά σημαντικό ρόλο παίζει η ορθογραφική μνήμη, η απομνημόνευση δηλαδή των γραμμάτων με τη σωστή σειρά και ακολουθία, ενώ η φωνολογική ανάλυση της λέξης προσφέρει μικρότερη βοήθεια.
Εκτός από την ορθογραφία ο Sterling και οι συνεργάτες του (1998) μελέτησαν και άλλες πλευρές του γραπτού των δυσλεξικών φοιτητών.
Για παράδειγμα, βρήκαν ότι οι δυσλεξικοί φοιτητές προτιμούσαν τις μονοσύλλαβες από τις πολυσύλλαβες λέξεις στο γραπτό τους, ενδεχομένως για να αποφύγουν την πιθανότητα ορθογραφικών λαθών.
Επίσης το παραγόμενο γραπτό τους ήταν μικρότερο σε έκταση κατά 100 λέξεις από εκείνο των μη δυσλεξικών φοιτητών και ο ρυθμός γραφής τους αργότερος κατά 3,7 λέξεις το λεπτό.
Μια πιθανή εξήγηση είναι ότι οι δυσλεξικοί φοιτητές γράφουν λιγότερα και με πιο αργό ρυθμό, γιατί καταβάλλουν μεγαλύτερη προσπάθεια και αφιερώνουν περισσότερο χρόνο στην ορθογραφία και στη σωστή σύνταξη των προτάσεων.
Η ορθογραφία δεν είναι μια αυθόρμητη λειτουργία για το δυσλεξικό άτομο.
Ωστόσο, δε βρέθηκαν διαφορές μεταξύ δυσλεξικών και μη δυσλεξικών φοιτητών σε επίπεδο πρότασης (σύνταξη και αριθμό λέξεων) αλλά ούτε στα όρια των προτάσεων (χρήση σημείων στίξης).
Ως προς την ταχύτητα γραφής ο Hatcher (2001) βρήκε ότι οι δυσλεξικοί φοιτητές χρειάζονταν περισσότερο χρόνο για να γράψουν μια περίληψη, ενώ συμπεριλάμβαναν λιγότερες πληροφορίες σε σύγκριση με την ομάδα ελέγχου.
Παρόλο που η αξιολόγηση του γραπτού δε βασίζεται τόσο στην ποσότητα αλλά στην ποιότητα, αν το κείμενο είναι σύντομο και περιορισμένο, αν δεν καλύπτει επαρκώς το ζητούμενο και παραθέτει λιγότερα επιχειρήματα, είναι αναμενόμενο να αξιολογηθεί με χαμηλότερο βαθμό.
Επιπλέον, οι Hughes και Suritsky (1994) συγκρίνοντας την ικανότητα να κρατούν σημειώσεις 30 δυσλεξικών φοιτητών και 30 φοιτητών χωρίς μαθησιακές δυσκολίες, κατέληξαν στο συμπέρασμα ότι οι δυσλεξικοί φοιτητές έγραφαν πιο αργά και σημείωναν λιγότερες πληροφορίες σε σύγκριση με τους μη δυσλεξικούς, ενώ δυσκολεύονταν να διακρίνουν ποιες πληροφορίες ήταν οι πιο σημαντικές για να τις καταγράψουν.
Το συμπέρασμα, επομένως, το οποίο προκύπτει είναι ότι οι δυσλεξικοί φοιτητές έχουν πιο αργό ρυθμό γραψίματος από τους μη δυσλεξικούς φοιτητές τόσο σε δοκιμασίες αντιγραφής προτάσεων όσο και σε δοκιμασίες ελεύθερης γραφής (Mc Loughlin, Fitzgibbon & Young, 1994, Sterling & συν.,1998, Hatcher, 2001).
Ως προς το λεξιλόγιο, η διαπίστωση ορισμένων ερευνητών (Sterling & συν., 1998, Farmer, Riddick & Sterling, 2002) ότι οι δυσλεξικοί φοιτητές έχουν την τάση να χρησιμοποιούν απλούστερες λέξεις ή λέξεις καθημερινού λεξιλογίου στο γραπτό τους, ίσως να οφείλεται σε συνδυασμό παραγόντων: επιλέγουν λέξεις με ευκολότερη ορθογραφία για τις οποίες είναι σίγουροι, καταβάλουν μεγαλύτερη προσπάθεια στην επεξεργασία πληροφοριών και στη λογική αλληλουχία των ιδεών, ώστε παραμελούν την τυπικότητα του επίσημου λόγου που απαιτείται σε ακαδημαϊκό επίπεδο.
Επίσης, στη διάρκεια των σχολικών τους χρόνων είχαν λιγότερες ευκαιρίες να διευρύνουν το λεξιλόγιό τους και να χρησιμοποιούν το ‘λόγιο ύφος’ του γραπτού λόγου σε αντίθεση με τον προφορικό.
Ένα ακόμη χαρακτηριστικό που κίνησε το ενδιαφέρον των ερευνητών είναι κατά πόσο οι δυσλεξικοί φοιτητές συναντούν δυσκολίες με τη γραμματική και τι είδους γραμματικά λάθη κάνουν.
Ο Ruddel (1981), μελετώντας τα γραπτά φοιτητών με μαθησιακές δυσκολίες, βρήκε ότι παραλείπουν λέξεις (αντωνυμίες και συνδέσμους) καθώς και γράμματα στις καταλήξεις των λέξεων συχνότερα από τους υπόλοιπους φοιτητές.
Οι Aaron και Phillips (1986) αναφέρουν ότι οι δυσλεξικοί φοιτητές έχουν προβλήματα με τη γραμματική και πιο συγκεκριμένα με τη χρήση λειτουργικών λέξεων (συνδέσμων, προθέσεων) και με το κλιτικό σύστημα.
Επίσης, σε μια άλλη έρευνα των Aaron, Olsen και Baker (1985) βρέθηκε ότι οι δυσλεξικοί φοιτητές παραλείπουν παραγωγικά μορφήματα τόσο στην ανάγνωση όσο και στη γραφή.
Τα παραπάνω ευρήματα συγκλίνουν στη διαπίστωση ότι, παρόλο που οι δυσλεξικοί φοιτητές δεν έχουν πρόβλημα στην οργάνωση και τη δομή της πρότασης, συναντούν δυσκολίες στα μορφολογικά στοιχεία του γραπτού λόγου.
Σε μια πρόσφατη μελέτη των Farmer, Riddick & Sterling (2002), όπου δυσλεξικοί φοιτητές συγκρίθηκαν με ομάδα ελέγχου μη δυσλεξικών φοιτητών σε δοκιμασίες γραπτής έκφρασης, οι δυσλεξικοί φοιτητές διέφεραν ως προς την ομάδα ελέγχου στον αριθμό των γραμματικών λαθών.
Τα περισσότερα λάθη αφορούσαν ασυμφωνία ρήματος και αριθμού, λανθασμένη χρήση ή παράλειψη προθέσεων και αντωνυμιών, λάθη στις παραγωγικές καταλήξεις (π.χ stressful αντί stressed).
Συμπεραίνουμε, επομένως, ότι οι δυσλεξικοί φοιτητές εξακολουθούν να κάνουν γραμματικά λάθη στο γραπτό τους, ανάλογα με το βαθμό δυσκολίας και το είδος του κειμένου που γράφουν.
Ποσοστό γραμματικών λαθών γύρω στο 3% υποδηλώνει σοβαρό πρόβλημα δυσλεξίας σύμφωνα με τους Farmer, Riddick & Sterling
Ένας ακόμη τομέας που φαίνεται να δυσκολεύει τους δυσλεξικούς φοιτητές είναι η επισήμανση και η διόρθωση των ορθογραφικών και γραμματικών λαθών τους.
Αναμφισβήτητα, όσον αφορά τα ορθογραφικά λάθη, τα οφέλη από τη χρήση του ορθογραφικού ελέγχου του υπολογιστή είναι τεράστια.
Σύμφωνα με τα ευρήματα της μοναδικής έρευνας που αφορά την ικανότητα αυτοδιόρθωσης των ίδιων των φοιτητών, βρέθηκε ότι με τη βοήθεια του ηλεκτρονικού υπολογιστή οι δυσλεξικοί φοιτητές κατάφεραν να διορθώσουν το 81,3% των λαθών τους στην τελική μορφή του γραπτού τους, ενώ παρέμεινε ένα ποσοστό 3,3% ορθογραφικών λαθών.
Αντίθετα, οι δυσλεξικοί φοιτητές που έγραφαν χειρόγραφα τις εργασίες διόρθωσαν μόνο το 36% των λαθών τους, ενώ το τελικό ποσοστό ορθογραφικών λαθών ήταν 7,7% (McNaughton, Hughes & Ofiesh, 1997).
Ωστόσο, αυτό που αποτελεί μεγαλύτερη πρόκληση για τους δυσλεξικούς φοιτητές είναι η διόρθωση των γραμματικών λαθών και των σημείων στίξης.
Σύμφωνα με τους Aaron, Olsen και Baker (1985) είναι ευκολότερο για τους δυσλεξικούς φοιτητές να βρίσκουν τα λάθη τους, όταν τους διαβάζει άλλος το κείμενο που έγραψαν, παρά όταν το διαβάζουν οι ίδιοι.
Ακόμη, υποστηρίχτηκε ότι, όταν έχουν περισσότερο χρόνο στη διάθεσή τους να ξανακοιτάξουν το κείμενο που έγραψαν, έχουν περισσότερες πιθανότητες να διορθώσουν περισσότερα λάθη
Ένα τελευταίο σημείο που πρέπει να προσέξουμε είναι ότι το γράψιμο είναι μια πολυσχιδής και απαιτητική διαδικασία με ποικίλους σκοπούς και διαφορετικά ακροατήρια.
Αξιολογώντας τα γραπτά των φοιτητών πρέπει να έχουμε υπόψη μας ότι οι φοιτητές προέρχονται από διαφορετικά γνωστικά αντικείμενα, με διαφορετικά χαρακτηριστικά και διαφορετικές εκπαιδευτικές εμπειρίες.
Ειδικότερα, για τους δυσλεξικούς φοιτητές το γράψιμο φαίνεται να είναι μια συνθετική δημιουργική εργασία που απαιτεί συνδυασμό πολλών δεξιοτήτων.
Ανάλογα με τον κλάδο που επέλεξαν, οι απαιτήσεις ως προς τα είδη του γραπτού λόγου είναι διαφορετικές.
Έτσι, οι απαιτήσεις ως προς το γραπτό για ένα δυσλεξικό φοιτητή που σπουδάζει φιλολογία ή νομικά είναι πολύ μεγαλύτερες απ’ ό,τι αν σπούδαζε μαθηματικά
Συνοψίζοντας τα ευρήματα των εμπειρικών ερευνών που αφορούν τα προβλήματα γραπτού λόγου των δυσλεξικών φοιτητών, παρατηρούμε ότι τα συμπεράσματα είναι πολυσήμαντα.
Ορισμένα από τα ευρήματα χρειάζονται περαιτέρω διερεύνηση, μια και τα δείγματα των ερευνών είναι μικρά και δεν υπάρχει σε όλες τις έρευνες ομάδα ελέγχου.
Ωστόσο οι κυριότερες δυσκολίες των δυσλεξικών φοιτητών φαίνεται να είναι η δυσορθογραφία, οι δυσκολίες στη γραμματική, η περιορισμένη έκταση του παραγόμενου γραπτού, το απλοϊκό λεξιλόγιο και η δυσκολία στη διόρθωση των λαθών.
Για τα προβλήματα αυτά μια σειρά από στρατηγικές και λύσεις περιγράφονται στη βιβλιογραφία (Κεφάλαιο 2.2.6).
Άλλωστε, δεν πρέπει να ξεχνάμε ότι η γραπτή έκφραση ιδεών είναι η πιο σύνθετη και δημιουργική πράξη που καλείται ένα άτομο να κάνει, ανεξάρτητα από το αν έχει ή όχι μαθησιακές δυσκολίες (Pollak, 2001).
Ψυχο-συναισθηματικοί παράγοντες και δυσλεξία Οι περισσότερες έρευνες γύρω από τη δυσλεξία εστιάζουν το ενδιαφέρον τους στα εκπαιδευτικά χαρακτηριστικά και τη συμπεριφορά των δυσλεξικών ατόμων, που είναι απόρροια των ιδιαίτερων γνωστικών χαρακτηριστικών τους, τα οποία έχουν περιγραφεί με λεπτομέρεια (Thomson, 1990, Turner, 1997, Snowling, 2001).
Πρόσφατα, το ενδιαφέρον των ερευνητών στράφηκε στις ψυχο-συναισθηματικές πλευρές της δυσλεξίας και τις επιπτώσεις της στη ζωή του ατόμου, οι οποίες δεν είχαν μελετηθεί επαρκώς λόγω δυσκολίας ορισμού των εν λόγω εννοιών και μεθοδολογικών προβλημάτων στη μέτρηση των ψυχο-συναισθηματικών χαρακτηριστικών της προσωπικότητας.
Σε μια επισκόπηση των αμερικανικών ερευνών ο Pickar (1988) αναφέρει υψηλή συχνότητα εμφάνισης συναισθηματικών προβλημάτων, τα οποία σχετίζονται με μαθησιακές δυσκολίες και δυσκολίες στην ανάγνωση.
Οι Sturge (1982) και Hinshaw (1992b) βρήκαν πως οι δυσκολίες στην ανάγνωση συνυπάρχουν με προβλήματα συναισθηματικά και συμπεριφοράς στο 50% των περιπτώσεων.
Σύμφωνα με τους Harris και Sipay (1985) το δυσλεξικό παιδί, αρχικά, μπορεί να αποκρύπτει τις δυσκολίες του, όταν, όμως, μεταβαίνει σε μεγαλύτερες σχολικές τάξεις το πρόβλημα επιδεινώνεται.
Η εικόνα που παρουσιάζει είναι αυτή της γενικής αποτυχίας.
Τα συναισθηματικά προβλήματα εμφανίζονται πιο έντονα περίπου στην ηλικία των 9 ετών, κυρίως στα αγόρια, και περιλαμβάνουν: ανοιχτή ή μετατιθέμενη επιθετικότητα, συνειδητή αποφυγή μάθησης, αποθάρρυνση, διαταραχή άγχους ή απόσυρση.
Σε δύο διαχρονικές έρευνες (Jorm & συν., 1986, Adelman, 1989) βρέθηκε συσχέτιση μεταξύ μαθησιακών ή αναγνωστικών δυσκολιών και προβλημάτων συμπεριφοράς στη σχολική ηλικία, ενώ στους εφήβους η δυσλεξία βρέθηκε να σχετίζεται με συμπτώματα ανησυχίας, νευρικότητας και έλλειψης προσοχής.
Σύμφωνα με τους Ruter και Yule (1970), τα συναισθηματικά προβλήματα και τα προβλήματα συμπεριφοράς μπορεί να προηγούνται της δυσλεξίας.
Η δυσλεξία και η απογοήτευση που τη συνοδεύει μπορεί να συνεπάγονται άγχος και εξωτερικευμένες εκδηλώσεις συμπεριφοράς.
Ενδέχεται τα δύο προβλήματα να αλληλεπιδρούν και να επηρεάζονται από άλλους παράγοντες, διαφορετικούς για κάθε παιδί.
Είναι επίσης αποδεκτό ότι η δυσλεξία συναντάται σε όλα τα κοινωνικο-οικονομικά επίπεδα και δεν υπάρχει ένα μοναδικό χαρακτηριστικό προσωπικότητας που να διακρίνει τα δυσλεξικά παιδιά (Pumfrey & Reason, 1993).
Ορισμένες έρευνες υποστηρίζουν ότι η δυσλεξία επηρεάζει εξίσου την ψυχο- κοινωνική συμπεριφορά των παιδιών όσο και των εφήβων (Boetsch, Green & Pennington, 1996).
Άλλες έρευνες υποστηρίζουν ότι οι συναισθηματικές διαταραχές που εμφανίζονται για πρώτη φορά στην εφηβεία σχετίζονται σε μικρό βαθμό με τις δυσκολίες στην ανάγνωση, και ότι οι αναγνωστικές δυσκολίες δεν επηρεάζουν την εξέλιξη των ψυχιατρικών διαταραχών μετά την παιδική ηλικία (Williams & McGee 1994).
Η σχέση, επομένως, ανάμεσα στη δυσλεξία και τους συναισθηματικούς παράγοντες δεν έχει πλήρως διευκρινιστεί, και δεν μπορούμε να πούμε με βεβαιότητα αν οι συναισθηματικές δυσκολίες ακολουθούν το δυσλεξικό άτομο και στην ενήλικη ζωή.
Ενδιαφέρον παρουσιάζει το εύρημα μιας νορβηγικής διαχρονικής έρευνας (Gjessing & Karlsen, 1989) με δείγμα 3.000 παιδιών, όπου, μέσω της στατιστικής τεχνικής της παλινδρόμησης, διαπιστώθηκε ότι οι ισχυρότεροι παράγοντες πρόβλεψης της επίδοσης των παιδιών ήταν οι γλωσσολογικοί-γνωστικοί, που εξηγούσαν το 26% ως 42% της διακύμανσης των επιδόσεων, ενώ οι συναισθηματικοί παράγοντες είχαν επίδραση μόνο 1,2% έως 2,7%.
Αρνητικές συναισθηματικές αντιδράσεις αναφέρθηκαν από μια υπο-ομάδα δυσλεξικών παιδιών του δείγματος αν και υπήρχαν μεγάλες ατομικές διαφορές.
Με βάση τα ευρήματα της συγκεκριμένης έρευνας πιθανολογείται μικρή συσχέτιση μεταξύ δυσλεξίας και
Ξεχωριστή θέση στη βιβλιογραφία κατέχουν οι μονογραφίες δυσλεξικών παιδιών και ενηλίκων, που περιγράφουν τα αρνητικά συναισθήματα που συνοδεύουν τη δυσλεξία (Osmond, 1993, Edwards, 1994).
Ο Edwards (1994) περιγράφοντας τις σχολικές εμπειρίες 8 δυσλεξικών αγοριών ηλικίας 16-17 ετών αναφέρει πως τα συναισθήματα που ένιωθαν ήταν θυμός, επιθετικότητα προς το σχολείο, τάσεις φυγής, ψυχοσωματικά συμπτώματα, αισθήματα μειονεξίας, απομόνωση, αμφιβολία για τον εαυτό τους.
Οι οχτώ περιπτώσεις είναι χαρακτηριστικά παραδείγματα των δυσκολιών που αντιμετωπίζουν τα περισσότερα δυσλεξικά άτομα στο σχολείο και των συσσωρευμένων αρνητικών συναισθημάτων που βιώνουν στην προσπάθεια τους να αντεπεξέλθουν στις απαιτήσεις του σχολικού περιβάλλοντος.
Σε μια άλλη μονογραφία, ο Osmond (1993) περιγράφει τα συναισθήματα δυσλεξικών παιδιών, ενηλίκων και οικογενειών που ένα ή περισσότερα μέλη τους υπέφεραν από δυσλεξία.
Επισημαίνει πως πιο σημαντικά από τα προβλήματα ανάγνωσης και γραφής είναι η έλλειψη κατανόησης, τα συναισθήματα αποτυχίας και οι ενοχές που νιώθουν τα δυσλεξικά άτομα για το πρόβλημά τους.
Περνώντας στην ενηλικίωση ορισμένα άτομα συνειδητοποιούν τη σημασία της ενθάρρυνσης και της στήριξης και παίρνουν στα χέρια τους μια κατάσταση που μέχρι τότε καθόριζε τη μοίρα και τη ζωή τους.
Σε μια ολλανδική έρευνα που μελετά τις προσωπικές εμπειρίες και την προσαρμογή είκοσι επτά δυσλεξικών ενηλίκων, διερευνήθηκαν τα ψυχοσυναισθηματικά προβλήματα που αντιμετωπίζουν οι δυσλεξικοί ενήλικες και η πιθανή επίδραση της δυσλεξίας στην εμφάνισή τους.
Σύμφωνα με τα αποτελέσματα, το πιο συχνό συναίσθημα που ανέφεραν πάνω από τους μισούς ερωτώμενους ήταν η ανασφάλεια και το αίσθημα της διαφορετικότητας.
Άλλα συναισθήματα που ένιωθαν ήταν απογοήτευση, φόβοι, ανησυχία, επιθετικότητα, κατωτερότητα, δυσκολία στην έκφραση συναισθημάτων και άγχος.
Τα συναισθήματα αυτά προϋπήρχαν από τη σχολική ηλικία και εξακολουθούσαν να ταλαιπωρούν τα άτομα και στην ενήλικη ζωή.
Το ενθαρρυντικό συμπέρασμα είναι ότι, παρά τα προβλήματα στον ψυχο- συναισθηματικό τομέα, η αυτοεκτίμηση των συγκεκριμένων ατόμων ήταν θετική, δε θεωρούσαν τον εαυτό τους αποτυχημένο, αλλά τον χαρακτήριζαν ως επίμονο, υπομονετικό και καρτερικό (Hellendoorn & Ruijssenaars, 2000).
Σε μια άλλη ερευνητική μελέτη, οι Naylor, Felton και Wood (1990) επισημαίνουν ότι οι δυσλεξικοί ενήλικοι του δείγματός τους, ενώ είχαν καταφέρει να ολοκληρώσουν τις σπουδές τους στην τριτοβάθμια εκπαίδευση και ένιωθαν επαγγελματικά ολοκληρωμένοι, συχνά ανέφεραν συναισθήματα κατωτερότητας, ανασφάλειας και ματαίωσης.
Στην έρευνα των Hughes και Smith (1990), οι 34 δυσλεξικοί ενήλικοι που πήραν μέρος περιγράφουν την αποτυχία, τα ταπεινωτικά σχόλια και την έλλειψη κατανόησης ως συνηθισμένα συναισθήματα των σχολικών τους χρόνων.
Οι ερευνητές επισημαίνουν ότι η έντονη πίεση όλα τα χρόνια του σχολείου μπορεί να οδηγήσει σε συναισθηματικά προβλήματα στη μετέπειτα ζωή του ατόμου.
Ιδιαίτερο ενδιαφέρον παρουσιάζουν τέσσερις έρευνες που μελετούν την ψυχοκοινωνική λειτουργία παιδιών, εφήβων και ενηλίκων με δυσλεξία, οι οποίες προσπαθούν να συσχετίσουν τη δυσλεξία με ψυχοκοινωνικούς παράγοντες σε όλο το φάσμα των ηλικιών (Boetsch, Green και Pennington, 1996).
Στις συγκεκριμένες έρευνες τα παιδιά και οι έφηβοι ανέφεραν χαμηλότερα επίπεδα αυτο-αξίας, μειωμένη εμπιστοσύνη στις σχολικές τους ικανότητες, υψηλότερη καταθλιπτική συμπτωματολογία και περισσότερα συμπτώματα ελλειμματικής προσοχής και υπερκινητικότητας από την ομάδα ελέγχου.
Όσον αφορά τους δυσλεξικούς ενήλικες εδώ τα ευρήματα ήταν διαφορετικά.
Ενώ θεωρούσαν τον εαυτό τους λιγότερο επιτυχημένο κοινωνικο-οικονομικά και είχαν χαμηλότερο επίπεδο εκπαίδευσης από τους μη δυσλεξικούς ενήλικες, δε διέφεραν συγκριτικά με τους τελευταίους στην αυτο-αξία, την καταθλιπτική συμπτωματολογία και τους άλλους δείχτες προσαρμογής στην ενήλικη ζωή.
Μια πιθανή εξήγηση είναι ότι το πέρασμα στην ενηλικίωση ενεργοποιεί περισσότερες δημιουργικές εμπειρίες και εσωτερικές διεργασίες για τα δυσλεξικά άτομα που βρίσκουν το δρόμο τους, νιώθουν καλύτερα με τον εαυτό τους και προσαρμόζονται ευκολότερα στην
Η υπόθεση αυτή έχει υποστηριχθεί και από άλλους ερευνητές (Bruck, 1985, Spreen, 1987, Hellendoorn & Ruijssenaars, 2000), σύμφωνα με τους οποίους τα δυσλεξικά άτομα, από τη στιγμή που αφήνουν το χώρο του σχολείου, έχουν την ελευθερία να επιλέξουν ένα δρόμο που δεν τονίζει τις ακαδημαϊκές τους αδυναμίες, να βρουν ένα πιο θετικό μοντέλο ζωής και να περιστοιχίζονται από άτομα που δίνουν αξία στις ικανότητές τους και δεν τονίζουν τις αδυναμίες τους.
Αυτό βέβαια δε γνωρίζουμε αν ισχύει εξίσου και για τα δύο φύλα, αφού έχει βρεθεί πως οι δυσλεξικές γυναίκες αντιμετωπίζουν περισσότερα ψυχο-κοινωνικά προβλήματα από τους δυσλεξικούς άντρες (Bruck, 1985).
Τα ευρήματα των εμπειρικών ερευνών, σε συνδυασμό με τα στοιχεία των κλινικών μονογραφιών, οδηγούν στη διαπίστωση ότι τα δυσλεξικά άτομα έχουν περισσότερες πιθανότητες να εμφανίσουν ψυχο-συναισθηματικές δυσκολίες, ελαφρές ή σοβαρές σε κάποια στιγμή της ζωής τους, γι’ αυτό και πρέπει να είναι διαθέσιμες υπηρεσίες συμβουλευτικής και ψυχολογικής υποστήριξης στα διάφορα στάδια της ψυχο-κοινωνικής τους ανάπτυξης.
Ειδικότερα, η εισαγωγή στην τριτοβάθμια εκπαίδευση είναι μια μεταβατική περίοδος για τους δυσλεξικούς φοιτητές που πιθανόν να βιώνουν πρόσθετο άγχος, προσπαθώντας να προσαρμοστούν στις νέες συνθήκες.
Επίσης, ας μην ξεχνάμε ότι, συγκριτικά με τους υπόλοιπους δυσλεξικούς ενήλικες, οι δυσλεξικοί φοιτητές συνεχίζουν να βρίσκονται σε ένα περιβάλλον όπου ο κύριος τρόπος αξιολόγησής τους είναι μέσω του γραπτού λόγου.
Επιπλέον, δεν είναι πολλές οι έρευνες που έχουν ασχοληθεί με τις ψυχο- συναισθηματικές δυσκολίες των δυσλεξικών φοιτητών.
Η Έκθεση της Εθνικής Ομάδας Εργασίας για τη Δυσλεξία στην τριτοβάθμια εκπαίδευση, υπό την εποπτεία του Singleton (1999) κάνει λόγο για υψηλά επίπεδα άγχους των δυσλεξικών φοιτητών, που παραπονούνται συχνά για αισθήματα κούρασης, απογοήτευσης ή υπερβολικής προσπάθειας.
Ορισμένοι εκφράζουν φόβους για το αν θα τα καταφέρουν με τις αυξημένες απαιτήσεις της ακαδημαϊκής ζωής.
Άλλοι νιώθουν μειωμένη εμπιστοσύνη στον εαυτό τους και στις ικανότητές τους.
Οι Miles και Verma (1995) αναλύουν το άγχος 5 δυσλεξικών φοιτητών και καταλήγουν στο συμπέρασμα ότι οι δυσλεξικοί φοιτητές έχουν ‘άσχημες’ μέρες, όπου κάνουν πολλά λάθη, παρανοούν πληροφορίες, ξεχνάνε πράγματα ή ραντεβού και ΄καλές μέρες’ όπου ενεργούν φυσιολογικά.
Οι Farmer, Riddick και Sterling (1997) επισημαίνουν ότι οι ψυχο- συναισθηματικές δυσκολίες σχετίζονται τόσο με τις αρνητικές εμπειρίες του παρελθόντος όσο και με τις αναποτελεσματικές τεχνικές αντιμετώπισης της δυσλεξίας στο παρόν.
Οι απαιτήσεις του γνωστικού αντικειμένου που σπουδάζουν οι δυσλεξικοί φοιτητές παίζουν πρωτεύοντα ρόλο, όπως και το κατά πόσο το αντικείμενο αξιοποιεί τα δυνατά τους σημεία ή τονίζει τις
Συμπερασματικά, με βάση όσα είπαμε παραπάνω, συνειδητοποιούμε ότι το θέμα της σχέσης ανάμεσα στη δυσλεξία και τα ψυχο-συναισθηματικά προβλήματα δεν έχει πλήρως μελετηθεί κι επιδέχεται κι άλλες ερευνητικές απόπειρες.
Αυτό που πρέπει να γνωρίζουμε είναι ότι ο ψυχο-συναισθηματικός τομέας είναι ο πιο δύσκολος στη διάγνωση, αλλά ο πιο σημαντικός στην κατανόηση και παροχή βοήθειας για τους δυσλεξικούς φοιτητές.
Δυσλεξία και άγχος Ο όρος ‘άγχος’ αναφέρεται σε μια δυσάρεστη συναισθηματική κατάσταση, η οποία προκαλείται είτε από πιέσεις του εξωτερικού περιβάλλοντος (π.χ οικογένεια, σχέσεις, σχολείο) είτε από πιέσεις από το ίδιο το άτομο (προσδοκίες, απαιτήσεις, σκέψεις, εσωτερικά συναισθήματα).
Το άγχος εκδηλώνεται με βιωματικά, σωματικά και συμπεριφοριστικά χαρακτηριστικά.
Σύμφωνα με το Freud (1936) το άγχος είναι μια αντίδραση στην παρουσία κινδύνου.
Η αντίληψη παρουσίας κινδύνου προκαλεί μια δυσάρεστη συγκινησιακή αντίδραση που χρησιμεύει για να προειδοποιήσει το άτομο ότι κάποιο είδος προσαρμογής είναι
Ο Spielberger (1983) χρησιμοποιεί τον όρο «άγχος» (anxiety) για να περιγράψει μια σύνθετη ψυχοβιολογική διεργασία, η οποία προκαλείται από μια κατάσταση ή ένα ερέθισμα που περιέχει κάποιο βαθμό σωματικού ή ψυχολογικού κινδύνου.
Αν ένα στρεσογόνο ερέθισμα ερμηνευθεί από ένα άτομο ως επικίνδυνο ή απειλητικό, τότε θα εκδηλωθεί μια αντίδραση άγχους.
Έτσι, ο δυναμικός ορισμός του άγχους αναφέρεται στην ακόλουθη χρονική διαδοχή
Στρεσογόνο ερέθισμα αίσθηση απειλής άγχος
Ο Spielberger (1983) διακρίνει δύο διαφορετικές δομές στο άγχος.
Η πρώτη δομή αναφέρεται στο άγχος κατάστασης (A-state), που είναι μια παροδική δυσάρεστη συναισθηματική κατάσταση που χαρακτηρίζεται από υποκειμενικά συναισθήματα έντασης ή φόβου σε μια δεδομένη στιγμή.
Οι συνθήκες που θεωρούνται από το άτομο επικίνδυνες ή συναισθηματικά απειλητικές προκαλούν υψηλότερα επίπεδα άγχους κατάστασης από τις συνθήκες που δε θεωρούνται τέτοιες.
Η δεύτερη δομή του άγχους είναι το άγχος προδιάθεσης (A-trait), που αφορά σχετικά σταθερές ατομικές διαφορές, αναφέρεται δηλαδή στις διαφορές μεταξύ των ανθρώπων ως προς την τάση ή την επίκτητη προδιάθεσή τους να αντιλαμβάνονται αγχογόνες καταστάσεις και να ανταποκρίνονται σε αυτές με διακυμάνσεις στην ένταση του άγχους αλλά και στη συχνότητα.
Το άγχος προδιάθεσης περιγράφει πώς ένα άτομο είναι αγχώδες γενικά στη ζωή του, εξετάζει, δηλαδή, κατά πόσο το άγχος είναι χαρακτηριστικό της
Ανατρέχοντας στη βιβλιογραφία βρίσκουμε έρευνες που διερευνούν τη σχέση του άγχους ή της συναισθηματικής πίεσης με τις αναγνωστικές δυσκολίες και τη δυσλεξία.
Σε διάφορες δοκιμασίες αυτο-αξιολόγησης βρέθηκε ότι τα παιδιά με μαθησιακές δυσκολίες είχαν ελαφρώς περισσότερο άγχος από τους συμμαθητές τους (Rodriguez & Routh, 1989).
Οι Cantwell και Baker (1991) υποστηρίζουν ότι η παρουσία του άγχους αυξάνεται με την ηλικία, και το 25% των παιδιών αυτών πληρούν τα κριτήρια της αγχώδους διαταραχής.
Οι Cornwell και Bowden (1992) αναφέρουν ότι τα παιδιά με αναγνωστικές και άλλες μαθησιακές δυσκολίες έχουν περισσότερο άγχος από τους συνομηλίκους τους.
Οι Epstein, Cullinan και Lloyd (1986) υποστηρίζουν ότι τα κορίτσια με μαθησιακές δυσκολίες τείνουν να εμφανίζουν υψηλότερο άγχος από τα αγόρια, ενώ ο Hales (1994) αναφέρει ότι τα επίπεδα άγχους ήταν πολύ υψηλά σε νεαρές δυσλεξικές γυναίκες σε σχέση με άλλες ομάδες του πληθυσμού.
Οι Sanson, Prior και Smart (1996) συνέκριναν την εξέλιξη χαρακτηριστικών της προσωπικότητας σε παιδιά τα οποία χώρισαν σε τέσσερις ομάδες: (α) στα παιδιά που εμφάνιζαν μόνο δυσλεξία, (β) στα παιδιά που παρουσίαζαν διαταραχές συμπεριφοράς, (γ) στα παιδιά που συνδύαζαν τη δυσλεξία με προβλήματα συμπεριφοράς και (δ) σε αυτά που δεν είχαν κανένα πρόβλημα.
Τα παιδιά με δυσλεξία και συγχρόνως προβλήματα συμπεριφοράς φάνηκε ότι παρουσιάζουν αυξημένα επίπεδα άγχους και επιθετικής συμπεριφοράς σε σύγκριση με τις υπόλοιπες ομάδες από την ηλικία των 3 ως 6 ετών.
Μάλιστα, τα κορίτσια της σύνθετης ομάδας παρουσίαζαν πολύ υψηλό άγχος στην ηλικία των 5 ετών.
Σε μια άλλη έρευνα οι Huntington και Bender (1993) μελέτησαν κλινικό δείγμα εφήβων με μαθησιακές δυσκολίες σε σύγκριση με ομάδα ελέγχου.
Διαπίστωσαν ότι το άγχος προδιάθεσης στην ερευνητική ομάδα ήταν πιο υψηλό και συνυπήρχε με κατάθλιψη και σκέψεις για αυτοτιμωρία.
Συμπεραίνουμε, επομένως, ότι το άγχος εντοπίζεται περισσότερο στην παιδική και εφηβική ηλικία.
Οι έρευνες που αφορούν τη σχέση δυσλεξικών ενηλίκων και άγχους είναι λίγες.
Ο Darke (1988) βρήκε ότι το άγχος επηρεάζει αρνητικά τη μνημονική ικανότητα και την επίδοση ενηλίκων σε γνωστικά τεστ.
Η Undheim (2003) βρήκε υψηλότερο άγχος, φοβίες και σωματικά συμπτώματα σε ομάδα δυσλεξικών ενηλίκων που είχαν διαγνωστεί στο δημοτικό με πρόβλημα δυσλεξίας.
Η Riddick και οι συνεργάτες της (1999), συγκρίνοντας 16 δυσλεξικούς φοιτητές με ομάδα ελέγχου στα αποτελέσματα των κλιμάκων άγχους κατάστασης και άγχους προδιάθεσης, βρήκαν ότι οι δυσλεξικοί φοιτητές είχαν ελαφρώς μεγαλύτερο άγχος και στις δύο κλίμακες από την ομάδα ελέγχου, χωρίς όμως η διαφορά να είναι στατιστικά σημαντική.
Επιπλέον, από το ερωτηματολόγιο αυτο-αξιολόγησης που συμπλήρωσαν οι δύο ομάδες, βρέθηκε στατιστικά σημαντική διαφορά στο άγχος που είχαν οι δυσλεξικοί φοιτητές στα χρόνια του σχολείου σε σύγκριση με την ομάδα ελέγχου, ενώ το άγχος τους μειώθηκε στα χρόνια της φοιτητικής τους ζωής.
Ο Farmer και οι συνεργάτες του (2001), σε μια παρόμοια έρευνα με δυσλεξικούς φοιτητές και συνταιριασμένη ομάδα ελέγχου, βρήκαν στατιστικά σημαντικές διαφορές μεταξύ των δύο ομάδων ως προς το άγχος προδιάθεσης όχι όμως ως προς το άγχος κατάστασης.
Αυτό σημαίνει πως οι δυσλεξικοί φοιτητές είχαν υψηλότερα επίπεδα άγχους στην καθημερινή τους ζωή και το άγχος επηρέαζε την ψυχο-κοινωνική τους λειτουργία.
Στην ίδια έρευνα οι δυσλεξικοί φοιτητές βρέθηκε να έχουν υψηλότερο άγχος για την ικανότητά τους στο γραπτό λόγο σε σύγκριση με τους συμφοιτητές τους και χαμηλότερη απόδοση στο γράψιμο.
Aκόμη, οι δυσλεξικοί φοιτητές με χαμηλότερη λεκτική νοημοσύνη είχαν υψηλότερη βαθμολογία και στις δύο δομές του άγχους, γεγονός που πιθανόν να σημαίνει ότι το άγχος είναι μεγαλύτερο όσο σοβαρότερες μαθησιακές δυσκολίες έχει ένα άτομο.
Τα συμπεράσματα της έρευνας του Farmer και των συνεργατών του (2001) θέτουν το ερώτημα αν το άγχος των δυσλεξικών φοιτητών εμφανίζεται μόνο, όταν τους ζητείται να διαβάσουν ή να γράψουν (άγχος κατάστασης) ή επηρεάζει και τις υπόλοιπες πλευρές της ζωής τους (άγχος προδιάθεσης).
Μία ακόμη έρευνα που αφορά το άγχος κατάστασης είναι των Everatt και Brannan (1996), οι οποίοι έδωσαν σε δυσλεξικούς ενήλικες ένα τεστ ορθογραφίας πριν και μετά από ένα τεστ μνημονικής ικανότητας και ένα τεστ χωρικού προσανατολισμού.
Σύμφωνα με τα αποτελέσματα, η ομάδα στην οποία δόθηκε το ορθογραφικό τεστ πριν από τα άλλα είχε χειρότερη επίδοση στα άλλα τεστ που ακολούθησαν.
Ο πιθανότερος λόγος είναι ότι το άγχος που προκάλεσε στα υποκείμενα το ορθογραφικό τεστ διήρκεσε και είχε επίδραση στην επίδοση των δυσλεξικών υποκειμένων στα υπόλοιπα τεστ.
Συμπεραίνουμε, επομένως, ότι η ορθογραφία, και γενικότερα το γράψιμο, παραμένουν στρεσογόνοι παράγοντες τουλάχιστον για ορισμένα δυσλεξικά άτομα και μετά το τέλος του σχολείου.
Ανατρέχοντας στη βιβλιογραφία βρίσκουμε μονογραφίες και προσωπικές μαρτυρίες δυσλεξικών παιδιών και ενηλίκων, που μιλούν για το άγχος που βιώνουν σε ορισμένες καταστάσεις.
Οι Miles και Verma (1995) υποστηρίζουν ότι οι δυσλεξικοί φοιτητές έχουν ‘καλές’ και ‘άσχημες’ μέρες, χωρίς να υπάρχει συγκεκριμένος λόγος, ενώ η κούραση από την υπερ-προσπάθεια που καταβάλουν για να ανταποκριθούν στις ακαδημαϊκές απαιτήσεις μπορεί να τους προκαλέσει άγχος, πανικό και καταθλιπτικά συναισθήματα.
Οι Spielberger, Gorsuch και Lushene (1983) επισημαίνουν ότι η συνεχής και επαναλαμβανόμενη έκθεση σε στρεσογόνα ερεθίσματα μπορεί μακροπρόθεσμα να έχει αρνητικές συνέπειες για το άτομο που κινδυνεύει να υιοθετήσει παθητική συμπεριφορά, να κάνει αρνητικές σκέψεις και να νιώθει ενοχές.
Οι ίδιοι ερευνητές αναφέρουν ότι, παρόλο που το άγχος κατάστασης είναι ένα μεταβατικό, παροδικό στάδιο, μπορεί τελικά να οδηγήσει το άτομο σε χρόνιο στρες με ποικίλες επιπτώσεις στην καθημερινή του ζωή.
Ο Gilroy (1995) επισημαίνει ότι οι ακαδημαϊκές δυσκολίες ορισμένων δυσλεξικών φοιτητών τους δημιουργούν αισθήματα άγχους και ανασφάλειας, που με τη σειρά τους οδηγούν στην υιοθέτηση αρνητικών ή αναποτελεσματικών στρατηγικών αντιμετώπισης της δυσλεξίας.
Επιπλέον, επειδή τα συμπτώματα άγχους είναι, κατά ένα μέρος, γενετικά κληροδοτούμενα (Tambs & Moum, 1993, Topolski & συν.,1997), είναι πιθανό ορισμένα δυσλεξικά άτομα να είναι πιο επιρρεπή στην εμφάνιση σοβαρότερων ψυχολογικών διαταραχών και γι’ αυτό προτείνεται η παροχή συμβουλευτικής βοήθειας για θέματα διαχείρισης κρίσεων και άγχους σε όσους δυλεξικούς φοιτητές το επιθυμούν (Singleton, 1999).
Δυσλεξία και αυτοεκτίμηση Η αυτοεκτίμηση είναι ένας όρος ο οποίος περιγράφει τις σκέψεις και τα συναισθήματα του ατόμου για τον εαυτό του (Lawrence, 1996).
Ο ορισμός που περιλαμβάνεται στο Νέο Λεξικό του Webster (1995) αναφέρει ότι ‘αυτοεκτίμηση είναι η αποδοχή και ο σεβασμός προς τον εαυτό, που εκδηλώνεται με την αναγνώριση των προσωπικών ικανοτήτων και επιτευγμάτων του ατόμου καθώς και με την παραδοχή των αδυναμιών του’ (σελ. 1002).
Η αυτοεκτίμηση ορίζεται από τον Coopersmith (1967) ως ο βαθμός στον οποίο ο εαυτός του ατόμου διαφέρει από τον ‘ιδανικό’ εαυτό.
Στη βιβλιογραφία χρησιμοποιούνται εναλλακτικά και οι όροι ‘αυτο- αντίληψη’ και ‘αυτο-εικόνα’.
Σε γενικές γραμμές, ο όρος ‘αυτo-αντίληψη’ αντιπροσωπεύει μια πεποίθηση ή μια περιγραφή του ατόμου για τον εαυτό του, ανεξάρτητα από το αν αυτή είναι σωστή ή λανθασμένη· η συναισθηματική-αξιολογική κρίση γύρω από την πεποίθηση αυτή αντιπροσωπεύει τον όρο ‘αυτοεκτίμηση’ (Harter, 1990).
Σύμφωνα με τα νέα θεωρητικά δεδομένα ο ‘εαυτός’ δεν είναι μια ‘ενιαία οντότητα’.
Αυτό έχει ως συνέπεια η ‘αυτοεκτίμηση’ να είναι μια πολυδιάστατη έννοια με ιεραρχικό χαρακτήρα.
Αρχικά, στην παιδική ηλικία, το άτομο έχει μια γενική εικόνα για τον εαυτό του.
Όσο μεγαλώνει η αυτοεκτίμηση διαφοροποιείται σε επιμέρους τομείς, όπως ο ακαδημαϊκός, ο γενικός, ο οικογενειακός και ο κοινωνικός.
Η διαφοροποίηση αυτή συνεχίζεται με το πέρασμα στην εφηβεία και στην ενηλικίωση· καθώς η γνωστική ανάπτυξη του ατόμου προχωρά, προστίθενται νέες διαστάσεις του εαυτού (Harter, 1990, Battle, 2002).
Έρευνες έχουν βρει συσχέτιση μεταξύ δυσλεξίας και χαμηλής αυτοεκτίμησης σε παιδιά σχολικής ηλικίας (Thomson & Hartley, 1980).
Δεν είναι καινούρια η άποψη ότι η ακαδημαϊκή αυτοεκτίμηση επηρεάζεται από τη σχολική επίδοση (Battle, 2002).
Ο Lawrence (1987) αναφέρει ότι τα παιδιά με αναγνωστικές δυσκολίες είχαν χαμηλότερη αυτοεκτίμηση από τους κανονικούς αναγνώστες.
Οι Huntington και Bender (1993) βρήκαν χαμηλότερη αυτοεκτίμηση σε ένα δείγμα εφήβων με μαθησιακές δυσκολίες, το ίδιο και οι Fairhurst και Pumfrey (1992) που βρήκαν πως οι έφηβοι με προβλήματα στην ανάγνωση είχαν χαμηλή αυτοεκτίμηση και θεωρούσαν τους εαυτούς τους λιγότερο άξια μέλη της τάξης.
Οι Humphrey & Mullins (2002) συνέκριναν δύο ομάδες δυσλεξικών παιδιών με ομάδα ελέγχου σε μια σειρά από ποσοτικές και ποιοτικές δοκιμασίες (συνεντεύξεις).
Τα αποτελέσματά τους έχουν ιδιαίτερο ενδιαφέρον.
Τα δυσλεξικά παιδιά-τόσο αυτά που φοιτούσαν σε κανονικό σχολείο όσο και αυτά που παρακολουθούσαν ειδικό πρόγραμμα- αισθάνονταν απομονωμένα και αποκλεισμένα από το σχολείο.
Το 50% των δυσλεξικών παιδιών ανέφεραν ότι τακτικά έπεφταν θύματα εκφοβισμού ή παρενόχλησης από τους συμμαθητές τους.
Ωστόσο, τα δυσλεξικά παιδιά είχαν υψηλή αυτοεκτίμηση σε εξωσχολικούς τομείς αλλά χαμηλή αυτοεκτίμηση σε σχέση με τα μαθήματα.
Στατιστικά σημαντικές διαφορές μεταξύ των τριών ομάδων βρέθηκαν σε επιμέρους πλευρές της αυτοεκτίμησης, με τους μαθητές με δυσλεξία που φοιτούν στο κανονικό σχολείο να έχουν χαμηλότερα επίπεδα αυτοεκτίμησης σε σύγκριση τόσο με τους δυσλεξικούς μαθητές που φοιτούσαν σε ειδικά προγράμματα όσο και με την ομάδα ελέγχου.
Μια παρόμοια διαπίστωση προκύπτει από τις έρευνες των Chapman (1988) και Montgomery (1994), οι οποίοι τονίζουν τη σημασία της αξιολόγησης των επιμέρους πλευρών της αυτοεκτίμησης, προβάλλοντας το επιχείρημα ότι τα παιδιά με μαθησιακές δυσκολίες έχουν μεν χαμηλότερη ακαδημαϊκή αυτοεκτίμηση από τα υπόλοιπα παιδιά, δεν έχουν, όμως, διαφορά στη σωματική, οικογενειακή ή κοινωνική αυτοεκτίμηση σύμφωνα με τα ευρήματα των δύο ερευνών.
Ανατρέχοντας στη βιβλιογραφία βρίσκουμε ένα σημαντικό αριθμό μονογραφιών δυσλεξικών παιδιών και ενηλίκων, που κάνουν λόγο για τις συναισθηματικές επιπτώσεις της δυσλεξίας στο άτομο.
Ο Edwards (1994), στο βιβλίο του με το χαρακτηριστικό τίτλο «Οι πληγές της δυσλεξίας», μελετά αναδρομικά 8 δυσλεξικούς εφήβους και καταλήγει στο συμπέρασμα ότι οι κύριες αιτίες της χαμηλής τους αυτοεκτίμησης ήταν οι τραυματικές εμπειρίες των σχολικών χρόνων και η έλλειψη κατανόησης από τα πρόσωπα με τα οποία είχαν στενή σχέση (γονείς και δασκάλους).
Η Riddick (1996), παίρνοντας συνέντευξη από 22 δυσλεξικά παιδιά, τους γονείς και τους δασκάλους τους, βρήκε ότι τα συναισθήματα που τα χαρακτήριζαν ήταν η απογοήτευση, η αμηχανία, η ντροπή, η θλίψη, η στενοχώρια, η ματαίωση και ο θυμός.
Επιπλέον, οι μητέρες ανέφεραν πως η αυτοεκτίμηση των παιδιών τους ήταν χαμηλή, πριν διαγνωστούν οι δυσκολίες τους και πριν τους δοθεί η κατάλληλη στήριξη.
Περνώντας στους δυσλεξικούς ενήλικες, σε κλινικό επίπεδο υπάρχουν ενδείξεις ότι κι αυτοί υποφέρουν από χαμηλή αυτοεκτίμηση.
Όμως, οι συστηματικές έρευνες που διερευνούν κάτι τέτοιο είναι λίγες με ανόμοια δείγματα και με μη συγκρίσιμα συμπεράσματα.
Η έρευνα των Saracoglu, Minden και Wilchesky (1989) συγκρίνει 34 φοιτητές με μαθησιακές δυσκολίες με 31 φοιτητές χωρίς μαθησιακές δυσκολίες σε ένα ερωτηματολόγιο αυτο-αναφοράς.
Οι φοιτητές με μαθησιακές δυσκολίες βρέθηκαν να έχουν χαμηλότερη αυτοεκτίμηση, μικρότερη ακαδημαϊκή, προσωπική και συναισθηματική προσαρμογή.
Από την άλλη πλευρά, οι Lewandowski και Arcangelo (1994) δε βρήκαν στατιστικά σημαντικές διαφορές στην αυτοεκτίμηση 40 ενηλίκων με μαθησιακές δυσκολίες και συνταιριασμένης ομάδας ελέγχου.
Στο δείγμα μόνο το ένα τρίτο των ενηλίκων με μαθησιακές δυσκολίες ήταν φοιτητές, επομένως μια πιθανή εξήγηση είναι ότι μόλις τα δυσλεξικά άτομα εγκαταλείψουν τον απαιτητικό και πιεστικό χώρο της εκπαίδευσης, παύουν να αισθάνονται μειονεκτικά απέναντι στους άλλους και συγκρίνουν τον εαυτό τους με ευνοϊκότερους όρους.
Ένα ακόμη σημείο είναι ότι στη συγκεκριμένη έρευνα η κλίμακα αυτοεκτίμησης που χρησιμοποιήθηκε δεν είχε υπο-κλίμακα που να μετρά την ακαδημαϊκή αυτοεκτίμηση, όπου θα αναμέναμε διαφορές μεταξύ των δύο ομάδων.
Πρέπει ακόμα να αναφερθεί ότι 8 από τους ενήλικες με μαθησιακές δυσκολίες είχαν τόσο χαμηλό βαθμό αυτοεκτίμησης, ώστε να διατρέχουν κίνδυνο εμφάνισης ψυχιατρικών προβλημάτων, ενώ κάτι τέτοιο δεν ίσχυε για κανένα άτομο από την ομάδα ελέγχου.
Οι Lewandowski και Arcangelo (1994) καταλήγουν στο συμπέρασμα πως μπορεί να υπάρχει μια υπο-ομάδα μέσα στο δείγμα των ενηλίκων με μαθησιακές δυσκολίες που να εξακολουθεί να έχει χαμηλή αυτοεκτίμηση.
Δύο διαχρονικές έρευνες (Bruck, 1985, Spreen, 1987) παρακολούθησαν παιδιά με αναγνωστικές δυσκολίες μετά την εφηβεία.
Βρήκαν σημαντική μείωση των προβλημάτων προσαρμογής, όταν τα άτομα τελείωσαν το σχολείο, παρόλο που εξακολουθούσαν να έχουν περισσότερα προβλήματα από την ομάδα ελέγχου.
Όσον αφορά τη συνολική αυτοεκτίμηση, δεν υπήρχαν διαφορές μεταξύ των δύο ομάδων.
Στην έρευνα του Bruck (1985) οι γυναίκες βρέθηκαν να έχουν περισσότερα προβλήματα προσαρμογής από τους άντρες, ενώ στην έρευνα του Spreen (1987) οι γυναίκες με αναγνωστικές δυσκολίες είχαν υψηλότερη βαθμολογία σε μετρήσεις άγχους και κατάθλιψης.
Διαφορές μεταξύ των δύο φύλων βρέθηκαν και σε μια σειρά από έρευνες ατόμων που γεννήθηκαν τον ίδιο χρόνο (ALBSU, 1987), σύμφωνα με τις οποίες οι γυναίκες που εξακολουθούσαν να έχουν δυσκολίες στις βασικές ακαδημαϊκές δεξιότητες ήταν πιο επιρρεπείς σε καταθλιπτικά συμπτώματα.
Οι παρατηρούμενες διαφορές μεταξύ των δύο φύλών δεν έχουν διερευνηθεί αρκετά, ώστε να γνωρίζουμε αν οφείλονται σε περιβαλλοντικούς ή ψυχολογικούς παράγοντες ή σε συνδυασμό και των δύο (Riddick και συν., 1999).
Μια ακόμη έρευνα που διερεύνησε τα επίπεδα αυτοεκτίμησης 16 δυσλεξικών φοιτητών και συνταιριασμένης ομάδας ελέγχου είναι αυτή των Farmer, Riddick & Sterling (1997).
Σύμφωνα με τα ευρήματα η ομάδα των δυσλεξικών φοιτητών είχε χαμηλότερη συνολική αυτοεκτίμηση από τους κανονικούς φοιτητές.
Ωστόσο, ορισμένοι δυσλεξικοί φοιτητές επισήμαναν πως στο πανεπιστήμιο βελτιώθηκε προς το καλύτερο η στάση τους απέναντι στο πρόβλημα της δυσλεξίας.
Αυτό που δεν μπορούμε να πούμε με βεβαιότητα είναι αν η χαμηλή αυτοεκτίμηση των δυσλεξικών φοιτητών είναι το αποτέλεσμα τωρινών δυσκολιών στο πανεπιστήμιο ή αρνητικών εμπειριών του παρελθόντος που εξακολουθούν να έχουν επίδραση.
Ενδιαφέρον έχει και η διαπίστωση πως ένας μόνο δυσλεξικός φοιτητής είχε υψηλή αυτοεκτίμηση σε σύγκριση με δέκα φοιτητές από την ομάδα ελέγχου.
Το συμπέρασμα στο οποίο καταλήγουν οι Farmer, Riddick και Sterling (1997) είναι ότι μπορεί να υπάρχει ένας αριθμός παραγόντων ‘κινδύνου’ στη ζωή των δυσλεξικών φοιτητών, πέρα από τους συνηθισμένους που μειώνουν την αυτοεκτίμηση.
Επίσης, είναι σημαντικό να μελετάται η αυτοεκτίμηση στις επιμέρους διαστάσεις της και να λαμβάνεται υπόψη ότι υπόκειται σε αλλαγές και δεν παραμένει σταθερή καθ’ όλη τη διάρκεια της ζωής του ατόμου.
Αξιολογώντας τις προσωπικές και συναισθηματικές επιδράσεις της δυσλεξίας πρέπει να έχουμε υπόψη μας ότι, αφενός μεν, τα συμπτώματα και οι αρνητικές επιδράσεις της δυσλεξίας μειώνονται σημαντικά, μόλις τα άτομα φύγουν από τον απαιτητικό χώρο του σχολείου, αφετέρου δε, οι δυσλεξικοί φοιτητές εισέρχονται σε ένα περιβάλλον όπου οι απαιτήσεις όσον αφορά τις ικανότητες ανάγνωσης και γραφής εξακολουθούν να είναι υψηλές.
Το γεγονός αυτό μπορεί να δημιουργεί σε ορισμένους αρνητικά συναισθήματα και άγχος.
Η επίδραση των ψυχο-συναισθηματικών παραγόντων στην ακαδημαϊκή επίδοση και προσαρμογή των δυσλεξικών φοιτητών έχει τεκμηριωθεί εμπειρικά, ενώ το θέμα της αιτίας και του αποτελέσματος ανάμεσα στη δυσλεξία και τα συναισθηματικά προβλήματα απαιτεί περαιτέρω διερεύνηση.
Η μελέτη ενδιάμεσων μεταβλητών, όπως οι εμπειρίες του παρελθόντος, η σοβαρότητα της μαθησιακής δυσκολίας και οι τεχνικές αντιμετώπισης της δυσλεξίας που υιοθετούν οι δυσλεξικοί φοιτητές, πιθανόν να διαφωτίσει περισσότερο τις ψυχοσυναισθηματικές πλευρές της δυσλεξίας.
Κεφάλαιο 3: Μεθοδολογία της έρευνας
Σχέδιο της έρευνας Για κάθε συγκεκριμένο θέμα που διερευνάται υπάρχουν πολλοί τρόποι συλλογής δεδομένων.
Ο ερευνητής επιλέγει ένα θέμα προς διερεύνηση με βάση το θεωρητικό του ενδιαφέρον, θέτει κάποιες υποθέσεις και επιλέγει τις συγκεκριμένες μεταβλητές που θα μελετήσει.
Οι πληροφορίες που συγκεντρώνονται για τις συγκεκριμένες μεταβλητές καταγράφονται με αριθμούς, δηλαδή με ποσοτικό τρόπο.
Οι πληροφορίες αυτές επιδέχονται στατιστική ανάλυση με σκοπό να διαπιστωθεί αν οι αρχικές υποθέσεις επιβεβαιώνονται και συνεισφέρουν στην προαγωγή της θεωρίας στο συγκεκριμένο επιστημονικό πεδίο.
Η περιγραφή αυτή δίνει ουσιαστικά τον ορισμό της ‘ποσοτικής έρευνας’ (Griffin, 2004).
Η ‘ποιοτική έρευνα’ ασχολείται με το πώς οι άνθρωποι κατανοούν τον κόσμο και πώς αντιλαμβάνονται τα γεγονότα από τη δική τους οπτική γωνία.
Επιτρέπει την σε βάθος ανάλυση των εμπειριών μικρού αριθμού ατόμων.
Χρησιμοποιεί πολλές πηγές πληροφοριών για τη μελέτη ενός φαινομένου, όπως αυτό εξελίσσεται στο ‘φυσικό’ του χώρο.
Η ανάλυση των δεδομένων περιλαμβάνει περιγραφικές και ερμηνευτικές μεθόδους και ο ερευνητής αλληλεπιδρά με το περιβάλλον της έρευνας (Willig, 2002).
Η χρήση των ποσοτικών ή ποιοτικών μεθόδων έρευνας έχει συνδεθεί με διαφορετικές επιστημολογικές θέσεις.
Η πρώτη προσέγγιση δίνει σημασία στην ακριβή μέτρηση και στη δυνατότητα αναπαραγωγής των αποτελεσμάτων της έρευνας από άλλους ερευνητές, ενώ η δεύτερη δίνει έμφαση στην κατασκευή του νοήματος από το υποκείμενο αφού η πραγματικότητα είναι κοινωνική κατασκευή.
Τόσο οι ποσοτικές όσο και οι ποιοτικές μέθοδοι έρευνας μπορούν να φανούν χρήσιμες στην προσπάθεια των ερευνητών να κατανοήσουν εκπαιδευτικά και ψυχολογικά φαινόμενα, ανεξαρτήτως από τις επιστημολογικές τους θεωρήσεις, στο βαθμό που διασφαλίζουν ορισμένα βασικά κριτήρια ποιότητας (Ξενικού,
Ο συνδυασμός των δύο μεθόδων έρευνας προτείνεται από πολλούς ερευνητές (Griffin, 2004, Μπιρμπίλη & Τζουριάδου, 2004, Onwuegbuzie & Leech, 2005).
Σύμφωνα με τον Λάζο (1998) οι διαφορές των δύο προσεγγίσεων δεν απαγορεύουν το συνδυασμό τους.
Η επιλογή των ποσοτικών ή των ποιοτικών μεθόδων πρέπει να κατευθύνεται από τις ανάγκες του ερευνητικού ερωτήματος, και η συνδυαστική χρήση τους να γίνεται όταν δίνει τη δυνατότητα στον ερευνητή να μελετήσει περισσότερο διεξοδικά ένα φαινόμενο.
Στο πλαίσιο της παρούσας έρευνας εξετάζεται το φαινόμενο της δυσλεξίας στην τριτοβάθμια εκπαίδευση και τα χαρακτηριστικά των δυσλεξικών φοιτητών που σπουδάζουν σε πανεπιστημιακά ιδρύματα της χώρας μας (Α.Ε.Ι και Τ.Ε.Ι).
Για τους σκοπούς της έρευνας χρησιμοποιήθηκαν ποσοτικές και ποιοτικές μέθοδοι συλλογής δεδομένων.
Ποσοτικές μέθοδοι: Χρησιμοποιήθηκε η διερευνητική-περιγραφική μέθοδος (survey) και τα δεδομένα συγκεντρώθηκαν με τη βοήθεια ερωτηματολογίου.
Το ερωτηματολόγιο δημιουργήθηκε με βάση εκείνο που χρησιμοποιήθηκε στην αντίστοιχη βρετανική έρευνα για τη δυσλεξία στα Κολέγια και τα Πανεπιστήμια της Μ.
Βρετανίας
Ποιοτικές μέθοδοι: Η ερευνήτρια συμμεριζόμενη την άποψη του Osmond (1994), έκρινε ότι οι ερευνητές δεν έχουν ασχοληθεί μέχρι σήμερα με τις σκέψεις και τα συναισθήματα των ίδιων των δυσλεξικών ατόμων για θέματα που τους αφορούν.
Επομένως, η ιστορία της ζωής τους θα φωτίσει άγνωστες πτυχές του προβλήματος της δυσλεξίας και θα σκιαγραφήσει τις ιδιαιτερότητες και τα χαρακτηριστικά της δυσλεξίας σε μια ειδική ομάδα πληθυσμού, όπως είναι οι φοιτητές.
Για το ποσοτικό μέρος της έρευνας επιλέγη ως πιο κατάλληλη μέθοδος η διερευνητική– περιγραφική (survey), γιατί, χάρη στη μεθοδολογική της ευελιξία και τη φυσικότητα των συνθηκών στις οποίες διεξάγεται, είναι κατάλληλη για έρευνες που γίνονται πρώτες σε μια γνωστική περιοχή, για την οποία οι διαθέσιμες πληροφορίες είναι ελάχιστες
Το ποιοτικό μέρος της έρευνας περιλαμβάνει δεκαέξι περιπτώσεις δυσλεξικών φοιτητών και φοιτητριών από ιδρύματα τριτοβάθμιας εκπαίδευσης της χώρας.
Για την σε βάθος μελέτη των χαρακτηριστικών των φοιτητών, τα δεδομένα συγκεντρώθηκαν με ποικιλία ερευνητικών α.
Ερωτηματολόγιο Ανίχνευσης Δυσλεξίας στους Ενήλικες (Adult Dyslexia Checklist) (Smythe & Everatt, 2002) (Παράρτημα Δ) β.
Ερωτηματολόγιο Ακαδημαϊκών και Επαγγελματικών Χαρακτηριστικών (Riddick, Farmer & Sterling, 1997) (Παράρτημα Ε) γ.
Ερωτηματολόγιο Άγχους Κατάστασης και Άγχους Προδιάθεσης (STAI-Y) δ.
Διαπολιτισμικό Ερωτηματολόγιο Αυτοεκτίμησης (CFSEI-3) (Battle, 2002) ε.
Γραπτή έκθεση με θέμα: «Πώς περνώ τη φοιτητική μου ζωή» (Παράρτημα Η). στ.
Ημιδομημένη συνέντευξη με βάση τρεις άξονες: εμπειρίες του παρελθόντος, τωρινές δυσκολίες στο πανεπιστήμιο και μελλοντικά σχέδια και επιδιώξεις (Riddick, Farmer &
Σύμφωνα με τον Bryman (2001) ο συνδυασμός ποσοτικών και ποιοτικών μεθόδων για τον εντοπισμό προβλημάτων και την αξιολόγησή τους μπορεί να βοηθήσει, όχι μόνο να γνωρίσει κανείς και να κατανοήσει καλύτερα το υπό παρατήρηση φαινόμενο αλλά και να αυξήσει την εμπιστοσύνη των ερευνητών στα συμπεράσματα τους (ή αυτά άλλων ερευνών), καθώς η μία προσέγγιση έρχεται να συμπληρώσει, να επιβεβαιώσει και να συμβάλει στην ποιότητα και στην αξιοπιστία των αποτελεσμάτων της άλλης.
Στην παρούσα έρευνα, υιοθετήσαμε τη διπλής κατεύθυνσης έρευνα (συνδυασμό ποσοτικών και ποιοτικών μεθόδων) ώστε να διασφαλίσουμε μεγαλύτερη ακρίβεια και εγκυρότητα.
Η ποιοτική έρευνα χρησιμοποιήθηκε για να ελέγξει και να εμβαθύνει στα ευρήματα της ποσοτικής έρευνας.
Ακόμη στην ποιοτική έρευνα δανειστήκαμε τον ‘τρόπο σκέψης’ της ποσοτικής έρευνας και ‘ποσοτικοποιήσαμε’ κάποια αποτελέσματα για να έχουμε μια πιο ακριβή εικόνα των δυσκολιών που αντιμετωπίζουν οι δυσλεξικοί φοιτητές.
Επιπλέον, εφαρμόσαμε την «τεχνική της τριγωνοποίησης», δηλαδή τη χρήση διαφορετικών μέσων συλλογής δεδομένων για τη μελέτη ενός φαινομένου από περισσότερες από μία πλευρές. (Cohen & Manion, 1994).
Η τριγωνοποίηση βοηθά στην υπέρβαση του προβλήματος των ‘ορίων’ μιας μεθόδου.
Μέσα σ’ αυτό το μεθοδολογικό πλαίσιο, αναμέναμε ότι τα αριθμητικά ευρήματα της ποσοτικής έρευνας θα εμπλουτίζονταν, θα επεκτείνονταν και θα βελτιώνονταν από τις πληροφορίες που θα προέκυπταν από την ποιοτική έρευνα.
Έτσι, δεν θα περιοριζόμασταν σε μια απλή καταγραφή του προβλήματος της δυσλεξίας στη χώρα μας, αλλά θα ρίχναμε επιμέρους ματιές σε διάφορες πτυχές του προβλήματος, μελετώντας τις διαφορετικές εμπειρίες αλλά και τα κοινά χαρακτηριστικά των φοιτητών με δυσλεξία.
Οι περιπτώσεις που επιλέγησαν προσπαθήσαμε να είναι αντιπροσωπευτικές του πληθυσμού των δυσλεξικών φοιτητών που σπουδάζουν στα ελληνικά ιδρύματα τριτοβάθμιας εκπαίδευσης.
Ο Patton (1987) αναφέρει τέσσερα είδη τριγωνοποίησης: α) τριγωνοποίηση πηγών: χρησιμοποίηση πολλαπλών μέσων συλλογής πληροφοριών, β) τριγωνοποίηση ερευνητή: περισσότεροι του ενός ερευνητές γ) τριγωνοποίηση θεωρίας: χρησιμοποίηση διαφορετικών θεωρητικών προσεγγίσεων στην ερμηνεία μιας κατηγορίας δεδομένων και δ) τριγωνοποίηση μεθοδολογίας: χρησιμοποίηση περισσοτέρων από μιας μεθόδου για τη μελέτη ενός φαινόμενου.
Σύμφωνα με την προαναφερόμενη τυπολογία στην ποιοτική έρευνα χρησιμοποιήθηκαν τρεις τύποι τριγωνοποίησης: οι (α), (γ) και (δ).
Ακόμη, η τριγωνοποίηση εξασφαλίζει και κατασκευαστική εγκυρότητα (construct validity), αφού οι πολλαπλές πηγές δεδομένων παρέχουν τη δυνατότητα διαφορετικών μετρήσεων του ίδιου φαινομένου (Yin,
Η πιλοτική έρευνα είναι μια μικρής κλίμακας έρευνα που γίνεται για ανιχνευτικούς και διερευνητικούς σκοπούς, πριν σχεδιαστεί και ξεκινήσει η κύρια έρευνα.
Σύμφωνα με την Bell (1993) είναι απαραίτητο να δοκιμάζουμε τα μέσα συλλογής δεδομένων, για να δούμε πόσο χρονοβόρα είναι, πόσο κατανοητές είναι οι ερωτήσεις και οι οδηγίες, αλλά και ποια σημεία πρέπει να παραλειφθούν γιατί δεν οδηγούν στη συλλογή σημαντικών δεδομένων.
Στην προκειμένη περίπτωση η πιλοτική έρευνα συμπεριέλαβε:
Κατασκευή ερωτηματολογίου για τη Δυσλεξία στην Τριτοβάθμια Εκπαίδευση (Σεπτέμβριος 2001) με βάση το αντίστοιχο ερωτηματολόγιο που χρησιμοποιήθηκε στη βρετανική έρευνα για τη δυσλεξία.
Αρχικά μελετήθηκε με προσοχή το ξενόγλωσσο ερωτηματολόγιο, για να δούμε ποιες ερωτήσεις θα μπορούσαν να χρησιμοποιηθούν για τη συλλογή πληροφοριών σχετικά με τη δυσλεξία στο ελληνικό σύστημα τριτοβάθμιας εκπαίδευσης.
Στο σχεδιασμό του ερωτηματολογίου λάβαμε υπόψη το γεγονός ότι θα το απαντούσαν οι γραμματείες των τμημάτων των Α.Ε.Ι και Τ.Ε.Ι και γι’ αυτό θα έπρεπε να είναι απλό και σύντομο.
Δεδομένου ότι στη χώρα μας δεν υπάρχει υπεύθυνος για τα άτομα με ειδικές ανάγκες (disability officer) που να μπορεί να δώσει στοιχεία για τους δυσλεξικούς φοιτητές, το ρόλο αυτό φαίνεται να παίζουν ως ένα βαθμό οι γραμματείες των Τμημάτων.
Από αυτές αναμενόταν ότι θα παίρναμε τα στοιχεία που θέλαμε.
Το αρχικό ερωτηματολόγιο περιλάμβανε δεκατρείς ερωτήσεις οι οποίες αφορούσαν τα εξής θέματα: δυνατότητα εισαγωγής στο τμήμα φοιτητών με δυσλεξία, ενημέρωση για τη δυσλεξία, αριθμός φοιτητών με επίσημη διάγνωση (φύλο, εξάμηνο, από πού έχουν πάρει τη διάγνωση), αδιάγνωστοι φοιτητές ή φοιτητές με υποψία δυσλεξίας, ύπαρξη υπεύθυνου καθηγητή, δυνατότητα παροχής συμβουλευτικής στήριξης και μέτρα/διευκολύνσεις για τους
Για να ελεγχθεί η εγκυρότητα του ερωτηματολογίου, το ερωτηματολόγιο δόθηκε σε δύο κριτές-έναν ψυχολόγο και έναν καθηγητή πανεπιστημίου-χωρίς να αναφερθεί ο σκοπός του, ζητώντας τους να μας πουν τι νομίζουν ότι διερευνάται με το συγκεκριμένο εργαλείο.
Τα συμπεράσματα των κριτών συνέκλιναν στη διαπίστωση ότι το ερωτηματολόγιο διερευνά τις υπάρχουσες πρακτικές και τα μέτρα που ισχύουν στα πανεπιστημιακά ιδρύματα της χώρας σχετικά με τη δυσλεξία.
Στη συνέχεια συζητήθηκε το ποιος θα μπορούσε να απαντήσει στο ερωτηματολόγιο· οι δύο κριτές συμφώνησαν με την άποψη της ερευνήτριας πως οι γραμματείες είναι οι πλέον κατάλληλες να δώσουν τα στοιχεία που ζητάμε, αφού αυτές είναι οι πρώτες που έρχονται σε επαφή με τους δυσλεξικούς φοιτητές, τους οποίους και καθοδηγούν για τις ενέργειες στις οποίες πρέπει να προβούν στη συνέχεια.
Συμπλήρωση του ερωτηματολογίου με επιτόπου παρουσία της ερευνήτριας από 20 γραμματείες τμημάτων (10 που επιλέγησαν τυχαία από το Πανεπιστήμιο της Αθήνας και 10 από το Τ.Ε.Ι.
Αθήνας) για να δούμε ποιες ερωτήσεις μπορούν να απαντηθούν και να διαπιστωθεί ο βαθμός δυσκολίας που δημιουργούν.
Επιπλέον, ζητήσαμε τις απόψεις και τη γνώμη των ατόμων που συμπλήρωσαν το ερωτηματολόγιο σχετικά με το πόσο καθαρά διατυπωμένες και κατανοητές είναι οι ερωτήσεις και ποιες βελτιώσεις χρειάζονται.
Από την ανάλυση των ερωτηματολογίων διαφάνηκε πως οι γραμματείες δεν είχαν άμεση πρόσβαση στους αριθμούς των ενεργών και των εγγεγραμμένων φοιτητών, επομένως οι ερωτήσεις 4 και 5 του ερωτηματολογίου δεν θα μπορούσαν να απαντηθούν και παραλείφθηκαν.
Τα στοιχεία αυτά αναζητήθηκαν από άλλες πηγές, όπως το Υπουργείο Παιδείας και η Ε.Σ.Υ.Ε.
Ακόμα μια ερώτηση που αφορούσε την ενημέρωση των καθηγητών σχετικά με τη δυσλεξία δεν απαντήθηκε από όλους και επομένως παραλείφθηκε (ερώτηση 2) (Παράρτημα Α).
Ένα μεθοδολογικό πρόβλημα που φάνηκε από την πιλοτική έρευνα ήταν ο τρόπος με τον οποίο θα υπολογίζαμε το ποσοστό των δυσλεξικών φοιτητών: βάσει του συνόλου των ενεργών φοιτητών ή βάσει του συνόλου των εγγεγραμμένων φοιτητών (στους οποίους περιλαμβάνονται και αυτοί πέρα των κανονικών ετών);
Το πρόβλημα των «στάσιμων» ή «μη ενεργών» φοιτητών είναι ένα ιδιαίτερο χαρακτηριστικό της ελληνικής ανώτατης εκπαίδευσης. «Στάσιμοι» ή «μη ενεργοί» λέγονται οι φοιτητές εκείνοι που δεν ολοκληρώνουν τις σπουδές τους μέσα στο σχετικά αναμενόμενο ανώτατο χρονικό όριο (που είναι περίπου 5 χρόνια ή 6 για τις περισσότερες σχολές).
Οι φοιτητές αυτοί καθυστερούν για χρόνια την απόκτηση του πτυχίου τους διακόπτοντας προσωρινά ή ακόμη εγκαταλείποντας οριστικά το πανεπιστήμιο (Κίσσας & Καλαντζή-Αζίζι, 1999).
Σύμφωνα με την Ε.Σ.Υ.Ε. για το έτος 2001-2002 στο οποίο αναφέρεται η έρευνά μας, ο συνολικός αριθμός των φοιτητών των Α.Ε.Ι ανέρχεται σε 284.615 εκ των οποίων οι 118.359 χαρακτηρίζονται ως μη ενεργοί, καθώς βρίσκονται πέρα των κανονικών χρόνων φοίτησης.
Ανάλογη είναι και η κατάσταση στα Τ.Ε.Ι, όπου υπάρχουν 41.097 φοιτητές εγγεγραμμένοι πέρα των κανονικών εξαμήνων (Ε.Σ.Υ.Ε, 2002α, 2002β) Για το θέμα αυτό συμβουλευτήκαμε τις γραμματείες των Τμημάτων που συμμετείχαν στην πιλοτική έρευνα.
Οι γραμματείες μας πληροφόρησαν ότι κρατάνε στοιχεία (την επίσημη διάγνωση) μόνο για τους ενεργούς φοιτητές με δυσλεξία.
Για τους «μη ενεργούς» φοιτητές δεν μπορούσαν να βρουν στοιχεία όσον αφορά τη δυσλεξία.
Παλαιότερα μάλιστα δεν δέχονταν οι γραμματείες τη διάγνωση δυσλεξίας γιατί δεν είχε διευκρινιστεί από το Υπουργείο Παιδείας ότι η επίσημη διάγνωση δυσλεξίας ισχύει και για την τριτοβάθμια εκπαίδευση.
Συνεπώς, οι αριθμοί που δόθηκαν από τις Γραμματείες στην πιλοτική έρευνα για τους δυσλεξικούς φοιτητές αφορούσαν μόνο τους ενεργούς φοιτητές.
Τέλος, λαμβάνοντας υπόψη τη μεθοδολογική αυτή αδυναμία, η έρευνα σχεδιάστηκε με βάση τον αριθμό των ενεργών φοιτητών.
Με αυτό το δεδομένο η συχνότητα εμφάνισης της δυσλεξίας στον ελληνικό φοιτητικό πληθυσμό είναι ενδεικτική.
Παράλληλα, μ’ αυτόν τον τρόπο τα στοιχεία μας είναι συγκρίσιμα με αυτά των αντίστοιχων ερευνών του εξωτερικού όπου δεν υπάρχει η κατηγορία των στάσιμων ή μη ενεργών φοιτητών.
Σκοποί της έρευνας Οι σκοποί της έρευνας, όπως φαίνεται και από τα ερευνητικά ερωτήματα που διατυπώθηκαν στην εισαγωγή, είναι: να προσδιοριστεί η συχνότητα δηλωμένης δυσλεξίας στον ελληνικό φοιτητικό πληθυσμό και να γίνουν συγκρίσεις με άλλες χώρες (Μ.
Βρετανία, Η.Π.Α,
να μελετηθεί η συχνότητα εμφάνισης δυσλεξίας κατά φύλο, να διερευνηθεί ποιες σχολές συγκεντρώνουν τις επαγγελματικές προτιμήσεις των να καταγραφούν οι πρακτικές που υιοθετούν τα ιδρύματα τριτοβάθμιας εκπαίδευσης για την αντιμετώπιση του προβλήματος της δυσλεξίας, να εκτιμηθεί κατά πόσο τα Α.Ε.Ι και τα Τ.Ε.Ι αντιμετωπίζουν με τον ίδιο τρόπο το θέμα της δυσλεξίας, να γίνουν προτάσεις σε εθνικό επίπεδο για θέματα ενημέρωσης, διάγνωσης, και μαθησιακής στήριξης φοιτητών με δυσλεξία.
Στο ποσοτικό μέρος της έρευνας πήραν μέρος όλα τα πανεπιστημιακά ιδρύματα της χώρας που λειτουργούσαν το ακαδημαϊκό έτος 2001-2002 (δηλαδή 18 Α.Ε.Ι. με σύνολο 235 Τμήματα και 14 Τ.Ε.Ι. με σύνολο 171 Τμήματα, όπως περιγράφονται στο Παράρτημα Β).
Το Ελληνικό Ανοιχτό Πανεπιστήμιο δεν συμπεριλήφθηκε, γιατί η εισαγωγή σε αυτό δε γίνεται μέσω των Γενικών Εξετάσεων και γιατί απευθύνεται σε ενήλικες.
Η απόφαση να συμπεριλάβουμε όλα τα ανώτατα εκπαιδευτικά ιδρύματα δικαιολογείται από την ανάγκη πλήρους καταγραφής σε εθνικό επίπεδο του προβλήματος της δυσλεξίας στην τριτοβάθμια εκπαίδευση.
Επίσης, λόγω της άνισης γεωγραφικής κατανομής των ιδρυμάτων τριτοβάθμιας εκπαίδευσης στη χώρα μας, καθώς και της άνισης κατανομής των φοιτητών στα Α.Ε.Ι (με τα πανεπιστημιακά ιδρύματα της Αθήνας να συγκεντρώνουν περίπου το μισό φοιτητικό πληθυσμό της Ελλάδας) κρίναμε πως η επιλογή ενός δείγματος Α.Ε.Ι και Τ.Ε.Ι θα έθετε σε κίνδυνο την αξιοπιστία της έρευνας αλλά και την τελική εικόνα σχετικά με τη δυσλεξία στην τριτοβάθμια εκπαίδευση και δε θα επέτρεπε συγκρίσεις μεταξύ των ιδρυμάτων (Νεοσύστατων έναντι Παλαιών, Κεντρικών έναντι Περιφερειακών).
Τα τελικά χαρακτηριστικά του πληθυσμού της ποσοτικής έρευνας δίνονται στον παρακάτω πίνακα.
Πίνακας 3.2: Πληθυσμός και δείγμα της ποσοτικής έρευνας
Με βάση τα αποτελέσματα της πιλοτικής έρευνας, έγιναν ορισμένες τροποποιήσεις στο ερωτηματολόγιο: παραλείφθηκαν οι ερωτήσεις 2, 4 και 5 και άλλαξε η φραστική διατύπωση στην ερώτηση 7.
Το ερωτηματολόγιο στην τελική του μορφή περιλαμβάνει δέκα ερωτήσεις ανοιχτού και κλειστού τύπου (Παράρτημα Α).
Συνοδεύτηκε από μια επιστολή όπου εξηγούνταν οι σκοποί και τα οφέλη της έρευνας, ενώ δίνονταν οι απαραίτητες διευκρινίσεις ότι τα στοιχεία πρέπει να αφορούν μόνο φοιτητές με επίσημη διάγνωση δυσλεξίας (ή ειδικών μαθησιακών δυσκολιών: δυσαναγνωσία-δυσορθογραφία), με φυσιολογική νοημοσύνη χωρίς άλλα συνοδά προβλήματα, όπως προβλήματα ακοής, προβλήματα λόγου ή ψυχολογικά προβλήματα.
Ακόμη, επισημάνθηκε πως σε περίπτωση δυσκολιών στη συμπλήρωση του ερωτηματολογίου, είναι δυνατή η τηλεφωνική ή επιτόπου βοήθεια από την ερευνήτρια.
Διαδικασία συλλογής δεδομένων Η ερευνήτρια ακολούθησε την τυπική διαδικασία που ορίζει το Υπουργείο Εθνικής Παιδείας και Θρησκευμάτων σχετικά με τη γνωμοδότηση του Τμήματος Ερευνών, Τεκμηρίωσης και Εκπαιδευτικής Τεχνολογίας για πρόσβαση στους φορείς τριτοβάθμιας εκπαίδευσης.
Επειδή τα ιδρύματα τριτοβάθμιας εκπαίδευσης είναι πλήρως αυτοδιοικούμενα και ανεξάρτητα, άδεια για την έρευνα δόθηκε από τους πρυτάνεις (για τα Α.Ε.Ι) και τους προέδρους (για τα Τ.Ε.Ι) κάθε ιδρύματος.
Άδεια δε χρειάστηκε για το Πανεπιστήμιο της Αθήνας, γιατί η ερευνήτρια ήταν φοιτήτρια του εν λόγω πανεπιστημίου.
Η συλλογή των δεδομένων πραγματοποιήθηκε από το Νοέμβριο του 2001 έως τον Ιούλιο του 2002 (και τα δεδομένα αφορούσαν το ακαδημαϊκό έτος 2001-2002).
Καταβλήθηκε μεγάλη προσπάθεια για να ολοκληρωθεί η συλλογή των δεδομένων μέσα στο διάστημα αυτό, γιατί διαφορετικά θα είχαμε στοιχεία από δύο ακαδημαϊκά έτη και δε θα ήταν εφικτή η σύγκριση και η εξαγωγή συμπερασμάτων.
Η διαδικασία συλλογής των δεδομένων ξεκίνησε από τα εκπαιδευτικά ιδρύματα της Αθήνας (Πανεπιστήμιο Αθηνών, Εθνικό Μετσόβιο Πολυτεχνείο, Οικονομικό Πανεπιστήμιο Αθηνών, Γεωπονικό Πανεπιστήμιο, Ανώτατη Σχολή Καλών Τεχνών, Πάντειο Πανεπιστήμιο, Χαροκόπειο Πανεπιστήμιο και Πανεπιστήμιο Πειραιώς) που ήταν και τα πιο πολυπληθή σε Τμήματα.
Ακολούθησε το Τ.Ε.Ι Αθήνας και το Τ.Ε.Ι Πειραιά, για τα οποία είχε δοθεί στο μεταξύ άδεια για τη διενέργεια της έρευνας και ακολούθησαν τα υπόλοιπα ιδρύματα τριτοβάθμιας εκπαίδευσης.
Τα ερωτηματολόγια στάλθηκαν ταχυδρομικώς ή με τηλεομοιοτυπία, ανάλογα με το τι εξυπηρετούσε καλύτερα τις γραμματείες των εκπαιδευτικών ιδρυμάτων, μετά από τηλεφωνική επικοινωνία που είχαμε μαζί τους.
Για τα εκπαιδευτικά ιδρύματα της Αθήνας και του Πειραιά αποφασίστηκε να γίνει παραλαβή των συμπληρωμένων ερωτηματολογίων από την ίδια την ερευνήτρια, ώστε να έρθει σε επαφή με τα Τμήματα αυτά και να δημιουργηθεί κλίμα εμπιστοσύνης.
Τούτο θα βοηθούσε στο ποιοτικό μέρος της έρευνας, όπου φοιτητές με δυσλεξία από τα συγκεκριμένα Τμήματα θα ανιχνεύονταν (με ανωνυμία) και θα πληροφορούνταν για την έρευνα ώστε να συμμετάσχουν.
Τα ερωτηματολόγια που επιστρέφονταν συμπληρωμένα καταχωρούνταν απ’ ευθείας στο στατιστικό πρόγραμμα SPSS 8.0, ώστε να έχουμε ενημέρωση για το πόσα ερωτηματολόγια συγκεντρώσαμε και πόσα μας
Το Μάιο του 2002 ξαναστάλθηκαν ερωτηματολόγια μαζί με μια υπενθύμιση στα Τμήματα που δεν είχαν απαντήσει, και μέχρι τον Ιούλιο του 2002 είχε ολοκληρωθεί η παραλαβή των συμπληρωμένων ερωτηματολογίων.
Το ποσοστό απαντήσεων (88,9%) θεωρείται άκρως ικανοποιητικό για έρευνα κοινωνικών επιστημών.
Η ποιοτική έρευνα εστιάζει στα χαρακτηριστικά των φοιτητών και φοιτητριών με δυσλεξία που φοιτούν σε ελληνικά Α.Ε.Ι και Τ.Ε.Ι, προκειμένου να διαφωτιστούν πλευρές της δυσλεξίας στην ενήλικη ζωή.
Οι δυσκολίες των φοιτητών, που έχουν να αντιμετωπίσουν τις αυξημένες απαιτήσεις των πανεπιστημιακών σπουδών δεν έχουν μελετηθεί σε βάθος.
Επιπλέον, αν και η δυσλεξία έχει βρεθεί να συνδέεται με ψυχοσυναισθηματικά προβλήματα, όπως άγχος, καταθλιπτική διάθεση, χαμηλή αυτοεκτίμηση, δεν υπάρχουν αρκετά ερευνητικά ευρήματα ότι τα προβλήματα αυτά συνεχίζονται και στην ενήλικη ζωή (Boetsch, Green &
Σύμφωνα με τους Nelson & Quintana (2005) η ποιοτική έρευνα είναι πιο ‘γόνιμη’ με ενήλικες παρά με παιδιά, γιατί τα παιδιά δυσκολεύονται να κατανοήσουν τις ερωτήσεις μιας συνέντευξης και να εκφραστούν λεκτικά με σαφήνεια.
Η ποιοτική έρευνα χαρακτηρίζεται από ‘ευρετικότητα’ και ‘επαγωγικό συλλογισμό’ και παροτρύνει σε νέες ιδέες και ανακάλυψη νέων σχέσεων μεταξύ των υφιστάμενων χαρακτηριστικών.
Αποτελεί την κατάλληλη στρατηγική, όταν ο ερευνητής θέλει να ερευνήσει το ‘πώς’ και το ‘γιατί’ ενός φαινομένου (Yin, 2002).
Στην προκειμένη περίπτωση μας ενδιέφερε να ερευνήσουμε ‘πώς’ καταφέρνουν ορισμένα δυσλεξικά άτομα να περάσουν στο πανεπιστήμιο και να έχουν μια πετυχημένη πορεία στις σπουδές τους και «γιατί» κάποια άλλα άτομα δεν τα καταφέρνουν τόσο καλά στις σπουδές τους.
Τέλος, η ποιοτική έρευνα επιτρέπει στους δυσλεξικούς φοιτητές να εκφράσουν τις απόψεις και τις αντιλήψεις τους για το φαινόμενο της δυσλεξίας.
Σκοποί της έρευνας Οι σκοποί της ποιοτικής έρευνας είναι: να προσδιοριστούν τα ατομικά και εκπαιδευτικά χαρακτηριστικά των Ελλήνων να διερευνηθούν οι στάσεις τους απέναντι στη δυσλεξία, να αξιολογηθούν οι εκπαιδευτικές εμπειρίες και οι δυσκολίες που αντιμετώπισαν στο σχολείο (πρωτοβάθμια και δευτεροβάθμια εκπαίδευση) αλλά και οι τωρινές τους δυσκολίες στο πανεπιστήμιο,
να εκτιμηθεί η εικόνα που έχουν για τον εαυτό τους και τα επίπεδα αυτοεκτίμησης σε επιμέρους τομείς (ακαδημαϊκό, γενικό, οικογενειακό, κοινωνικό και προσωπικό να εξεταστούν τα επίπεδα άγχους (άγχος κατάστασης και άγχος προδιάθεσης) που να διερευνηθούν οι προσδοκίες και τα σχέδια τους για το μέλλον, να αναλυθεί ένα δείγμα ελεύθερης γραφής τους.
Το δείγμα της ποιοτικής έρευνας προήλθε από τον πληθυσμό των δυσλεξικών φοιτητών και φοιτητριών που φοιτούσαν σε Α.Ε.Ι και Τ.Ε.Ι της χώρας την ακαδημαϊκή χρονιά 2002-2003 και 2005-2006.
Πρόκειται για ένα δείγμα χωρίς άλλα χαρακτηριστικά που πιθανόν να επηρεάζουν τα αποτελέσματα (διαζύγιο στην οικογένεια, θάνατος, σοβαρά ψυχολογικά προβλήματα).
Τα άτομα συμμετείχαν στην έρευνα με τη θέλησή τους, αφού είδαν τις ανακοινώσεις που είχαμε βάλει στις γραμματείες των σχολών και στις κεντρικές βιβλιοθήκες των πανεπιστημίων και των Τ.Ε.Ι.
Η αρχική επικοινωνία με την ερευνήτρια έγινε τηλεφωνικά.
Σύμφωνα με το Robson (1993) τα άτομα που συμμετέχουν εθελοντικά σε μια έρευνα έχουν διαφορετικές προσδοκίες και αντιδράσεις από τους απρόθυμους.
Επιπλέον, τέθηκε ως κριτήριο επιλογής, για τα άτομα που θα συμπεριληφθούν στο δείγμα, να έχουν επίσημη διάγνωση δυσλεξίας από αναγνωρισμένο δημόσιο φορέα (Ιατροπαιδαγωγικό κέντρο ή νοσοκομείο) και να συγκεντρώνουν βαθμολογία (σκορ) τουλάχιστον 42 στο Ερωτηματολόγιο Ανίχνευσης Δυσλεξίας για Ενήλικες (Adult Dyslexia Checklist) (Smythe & Everatt, 2002).
Το ερωτηματολόγιο αυτό περιλαμβάνει 16 ερωτήσεις των οποίων οι απαντήσεις θεωρούνται ως οι πιο βασικές ενδείξεις για την ύπαρξη προβλήματος δυσλεξίας.
Η βαθμολογία 42 είναι το κατώτατο όριο αφού κανένα άτομο με βαθμολογία λιγότερη από 42 δε διαγνώστηκε ποτέ ως δυσλεξικό, όταν ακολουθήθηκε πλήρης διαγνωστική διαδικασία (Smythe & Everatt, 2002).
Με τον τρόπο αυτόν εξασφαλίσαμε στην έρευνά μας μεγαλύτερη εγκυρότητα, προσπαθήσαμε δηλαδή να συμπεριλάβουμε πραγματικές περιπτώσεις δυσλεξίας, και όχι άτομα που μπορεί να μην έχουν πλέον δυσλεξικού τύπου δυσκολίες («αντισταθμισμένοι δυσλεξικοί») ή άλλες δυσκολίες που κατηγοριοποιούνται κάτω από την ‘ταμπέλα’ της δυσλεξίας.
Από τα είκοσι τρία άτομα που έδειξαν ενδιαφέρον να συμμετάσχουν στην έρευνα τα επτά αποκλείστηκαν για τους εξής λόγους:
Δύο φοιτητές (1 κορίτσι και 1 αγόρι) δεν ολοκλήρωσαν την ερευνητική διαδικασία.
Τέσσερις φοιτητές (1 κορίτσι και 3 αγόρια) δεν είχαν επίσημη διάγνωση δυσλεξίας από αναγνωρισμένο φορέα.
Ωστόσο, τα άτομα αυτά ζήτησαν από την ερευνήτρια να εξεταστούν γιατί υποπτεύονταν ότι είχαν δυσλεξία.
Ένας φοιτητής είχε διάγνωση δυσλεξίας και πληρούσε τα κριτήρια που είχαμε θέσει, αλλά αντιμετώπιζε σοβαρά ψυχολογικά προβλήματα για τα οποία έκανε συστηματική ψυχοθεραπεία εδώ και αρκετό καιρό.
Eπειδή η δυσλεξία δεν ήταν το προεξέχον πρόβλημα τη συγκεκριμένη χρονική στιγμή, ο φοιτητής δε συμπεριλήφθηκε στο
Το τελικό δείγμα της ποιοτικής έρευνας συμπεριέλαβε δεκαέξι άτομα (έντεκα αγόρια και πέντε κορίτσια), ηλικίας 19 έως 26 ετών, από μεσο-αστικές και αστικές οικογένειες, χωρίς οικογενειακά προβλήματα, απόφοιτοι γενικών ή τεχνικών-επαγγελματικών λυκείων, που φοιτούσαν σε διαφορετικά τμήματα των Α.Ε.Ι και Τ.Ε.Ι.
Τα βασικά χαρακτηριστικά των δεκαέξι ατόμων δίνονται στον παρακάτω πίνακα:
Πίνακας 3.3: Βασικά χαρακτηριστικά των φοιτητών και φοιτητριών της ποιοτικής
Όνομα Ηλικία Φύλο Επάγγελμα
Γιώργος 26 Αγόρι Δημόσιος Οικιακά Πανεπ.
Αθήνας
Κωνσταντίνος 22 Αγόρι Δημόσιος
Δημήτρης 23 Αγόρι Δημόσιος Φιλόλογος Πανεπ.
Πειραιά
Κωνσταντίνα 20 Κορίτσι Στρατιωτικός Οικιακά Πανεπ.
Αθήνας
Παύλος 19 Αγόρι Μηχανολόγος
Δημήτρης 19 Αγόρι Ψυκτικός
Μυρσίνη 25 Κορίτσι Πολιτικός
Παναγιώτης 22 Αγόρι Γυμναστής Αεροσυνοδός Πανεπ.
Αθήνας
Βαγγέλης 23 Αγόρι Γιατρός Δασκάλα Τ.Ε.Ι.
Χαλκίδας
Άννα 19 Κορίτσι Αγγειοπλάστης Αγγειοπλάστρ.
Ανώτ.
Σχολή
Σωτηρία 20 Κορίτσι Οικοδόμος Οικιακά Τ.Ε.Ι Αθήνας
Ορέστης 23 Αγόρι Έμπορος Φιλόλογος Παν.
Πάτρας
Ερωτηματολόγιο Ανίχνευσης Δυσλεξίας για Ενήλικες (Adult Dyslexia Checklist)
Το Ερωτηματολόγιο Ανίχνευσης Δυσλεξίας για Ενήλικες αποτελείται από μια λίστα με 16 προτάσεις, οι οποίες θεωρούνται οι πιο προβλέψιμες για την ύπαρξη προβλήματος δυσλεξίας.
Ο ρόλος του είναι ανιχνευτικός και σε καμιά περίπτωση δεν μπορεί να χρησιμοποιηθεί ως διαγνωστικό εργαλείο.
Δημιουργήθηκε από τους Smythe και Everatt (2002) που βασίστηκαν στο ερωτηματολόγιο του Vinegrad (1994) και επέλεξαν δεκαέξι προτάσεις ως πιο χαρακτηριστικές και ικανές να διακρίνουν ένα δυσλεξικό άτομο από ένα μη δυσλεξικό
Το ερωτηματολόγιο έχει σταθμιστεί σε δείγμα ενήλικων Βρετανών, ηλικίας 16-68 ετών, που περιλάμβανε φοιτητές και εργαζόμενους (Smythe & Everatt, 2002).
Βοηθά να κατανοήσει κανείς τη φύση των δυσκολιών που αντιμετωπίζει ένας ενήλικας με δυσλεξία, και με αυτή τη λογική χρησιμοποιήθηκε στη δική μας έρευνα: για να διερευνήσουμε τις δυσκολίες που έχουν οι δυσλεξικοί φοιτητές αλλά και την ετερογένεια και ποικιλομορφία των συμπτωμάτων της
Το ερωτηματολόγιο χωρίζεται σε δύο μέρη και επιτρέπει απαντήσεις από ‘Σπάνια μέχρι τις Περισσότερες Φορές’ (στο πρώτο μέρος) και από ‘Εύκολο’ μέχρι ‘Πολύ Δύσκολο’ (στο δεύτερο μέρος).
Από τις απαντήσεις υπολογίζεται η συνολική βαθμολογία του ατόμου.
Από τα αποτελέσματα της έρευνας οι Smythe και Everatt (2002) προτείνουν την εξής
Βαθμολογία μικρότερη του 45: πιθανόν δεν υπάρχει πρόβλημα δυσλεξίας.
Κανένα άτομο από το δείγμα, που του έγινε πλήρη διάγνωση μετά το ανιχνευτικό ερωτηματολόγιο και βρέθηκε να έχει δυσλεξία, δεν είχε σκορ μικρότερο από 42.
Βαθμολογία 45-60: συμπτώματα που φανερώνουν ελαφριάς μορφής δυσλεξία.
Βαθμολογία μεγαλύτερη του 60: συμπτώματα που δείχνουν μέτρια ή σοβαρού βαθμού
Έλεγχος της εγκυρότητας του ερωτηματολογίου.
Ο έλεγχος της εγκυρότητας του ερωτηματολογίου προέκυψε από την ανάγκη μετάφρασης του ξενόγλωσσου ερωτηματολογίου στα ελληνικά.
Υιοθετήθηκε η μέθοδος της «διασταυρούμενης μετάφρασης» (back translation) (Warwick & Osherson, 1973).
Το ερωτηματολόγιο μεταφράστηκε από τα αγγλικά στα ελληνικά από δύο μεταφραστές και από τα ελληνικά στα αγγλικά από δύο άλλους (την ερευνήτρια και μια φιλόλογο).
Στη συνέχεια η κάθε μετάφραση αντιπαρατέθηκε με το αρχικό κείμενο της άλλης μετάφρασης και συζητήθηκαν οι διαφορές.
Με αυτό τον τρόπο προέκυψε η τελική μορφή των προτάσεων του ερωτηματολογίου.
Στις περιπτώσεις όπου η πιστή μετάφραση δημιουργούσε πρόβλημα στη σωστή διατύπωση του νοήματος στα ελληνικά, έγινε προσπάθεια να διατηρηθεί όσο ήταν δυνατόν η γλωσσική δομή και το νόημα των προτάσεων.
Ερωτηματολόγιο Ακαδημαϊκών και Επαγγελματικών Χαρακτηριστικών Το ερωτηματολόγιο συντάχτηκε από τους Riddick, Farmer και Sterling (1997) για τις ανάγκες της έρευνάς τους.
Ο σκοπός του ήταν να σκιαγραφήσει, με όσο το δυνατό περισσότερες λεπτομέρειες, τη σχολική και ακαδημαϊκή πορεία του ατόμου με έμφαση στα εκπαιδευτικά και ψυχο-συναισθηματικά του χαρακτηριστικά.
Αποτελείται από πέντε μέρη: Βιογραφικά στοιχεία, Σχολικά χρόνια, Περίοδος μεταξύ σχολείου και πανεπιστημίου, Πανεπιστημιακή περίοδος, Μελλοντικά σχέδια.
Περιλαμβάνει κλειστές και ανοιχτές ερωτήσεις και δίνει τη δυνατότητα να παραλειφθεί κάποιο από τα πέντε μέρη αν δεν ταιριάζει στο υποκείμενο.
Οι ερωτήσεις καλύπτουν σε μεγάλο βαθμό θέματα που συζητήθηκαν και στις συνεντεύξεις με τους φοιτητές, αλλά και υπο-ερωτήματα από τα ερωτηματολόγια άγχους και αυτοεκτίμησης που χρησιμοποιήθηκαν στην παρούσα έρευνα, επιτρέποντας συγκρίσεις των ευρημάτων από τα τρία ερευνητικά εργαλεία (Ερωτηματολόγιο Ακαδημαϊκών και Επαγγελματικών χαρακτηριστικών, STAI-Y, CFSEI-3).
Το συγκεκριμένο ερωτηματολόγιο είναι ένα χρήσιμο εργαλείο, που τα αποτελέσματά του επιδέχονται ποσοτική και ποιοτική ανάλυση και μπορεί να χρησιμοποιηθεί ευρύτερα στο φοιτητικό πληθυσμό.
Είναι χρονοβόρο στη συμπλήρωση (25-30 λεπτά), αλλά απαιτεί σύντομες και περιεκτικές απαντήσεις.
Το ερωτηματολόγιο μεταφράστηκε στα ελληνικά κι έγιναν οι απαραίτητες προσαρμογές με βάση τα δεδομένα της ελληνικής εκπαίδευσης και τα εκπαιδευτικά χαρακτηριστικά του ελληνικού φοιτητικού πληθυσμού.
Δοκιμάστηκε πιλοτικά σε δύο φοιτητές χωρίς μαθησιακές δυσκολίες και σε δύο φοιτητές με δυσλεξία.
Έγιναν αλλαγές στη γλωσσική δομή των προτάσεων, καθώς και επιλογή συνωνύμων ή φράσεων που έχουν την ίδια συχνότητα χρήσης στην ελληνική γλώσσα όπως και στη γλώσσα του πρωτοτύπου.
Επειδή η πιστή μετάφραση δημιουργούσε πρόβλημα στη διατύπωση των νοημάτων στα ελληνικά, έγιναν αρκετές αλλαγές σε ερωτήσεις, χωρίς να αλλάξει όμως το βασικό νόημα και η φύση της ερώτησης.
Το ερωτηματολόγιο στην πλήρη μορφή του παρατίθεται στο Παράρτημα Ε.
Ερωτηματολόγιο Άγχους Κατάστασης και Άγχους Προδιάθεσης (State-Trait Anxiety
Το Ερωτηματολόγιο Άγχους Κατάστασης και Άγχους Προδιάθεσης (STAI-Y) δημιουργήθηκε από τον Spielberger σε συνεργασία με τους Gorsuch, Lushene, Vagg και Jacobs (1983).
Ο Spielberger (1983) αναφέρει ότι το «άγχος», ως όρος, χρησιμοποιείται σήμερα για να περιγράψει εμπειρικά μία δυσάρεστη συναισθηματική κατάσταση, αλλά και κάποιες σταθερές ατομικές διαφορές που κάνουν ορισμένα άτομα επιρρεπή σ’ αυτό και χαρακτηρίζει την προσωπικότητά τους.
Για το λόγο αυτό το ερωτηματολόγιο αποτελείται από δύο ξεχωριστές κλίμακες: η πρώτη αξιολογεί το Άγχος Κατάστασης (State-Anxiety) και η δεύτερη το Άγχος Προδιάθεσης (Trait-Anxiety).
Κάθε κλίμακα αποτελείται από είκοσι ερωτήσεις που απαντώνται εύκολα και γρήγορα (Παράρτημα ΣΤ).
Το Άγχος Κατάστασης αναφέρεται στο πώς αισθάνεται ένα άτομο τη συγκεκριμένη χρονική στιγμή που συμπληρώνει το ερωτηματολόγιο και μετρά υποκειμενικά συναισθήματα ανησυχίας, νευρικότητας ή δυσαρέσκειας.
Το Άγχος Προδιάθεσης αναφέρεται στο πόσο αγχώδες είναι ένα άτομο γενικά στη ζωή του (αν το άγχος είναι χαρακτηριστικό της προσωπικότητάς του) και πώς αντιδρά σε απειλητικά γεγονότα και δύσκολες καταστάσεις που
Ο Spielberger (1983) δίνει κατευθύνσεις για τη χρήση του ερωτηματολογίου σε άλλες χώρες και σε διαφορετικά γλωσσικά περιβάλλοντα.
Το ερωτηματολόγιο μεταφράστηκε στα ελληνικά από την ερευνήτρια και στη συνέχεια η μετάφραση αντιπαρατέθηκε με τη μετάφραση του Λιάκου (1992), που έχει μεταφράσει το ίδιο ερωτηματολόγιο για τις ανάγκες της δικής του έρευνας.
Τα σημεία που διέφεραν συζητήθηκαν με έναν κριτή-ψυχολόγο και έτσι προέκυψε η τελική μορφή του ερωτηματολογίου στα ελληνικά.
Στο εγχειρίδιο χρήσης της αμερικανικής έκδοσης δίνονται μέσοι όροι και τυπικές αποκλίσεις για τα επιμέρους δείγματα στα οποία σταθμίστηκε το εργαλείο (Spielberger, 1983, σελ. 13).
Για τις ανάγκες τις δικής μας έρευνας ακολουθήσαμε την κατηγοριοποίηση που προτείνουν οι Riddick, Farmer & Sterling (1997): Πολύ Υψηλό Άγχος (βαθμολογία μεγαλύτερη από δύο τυπικές αποκλίσεις από το μέσο όρο), Υψηλό Άγχος (βαθμολογία μεταξύ μίας και δύο τυπικών αποκλίσεων πάνω από το μέσο όρο), Μέτριο Άγχος (βαθμολογία λιγότερη από μία τυπική απόκλιση πάνω ή κάτω από το μέσο όρο), Χαμηλό Άγχος (βαθμολογία μεταξύ μιας και δύο τυπικών αποκλίσεων κάτω από το μέσο όρο), και Πολύ Χαμηλό Άγχος (βαθμολογία μικρότερη από δύο τυπικές αποκλίσεις κάτω από το μέσο όρο).
Αξιοπιστία: Οι συντελεστές ελέγχου-επανελέγχου για την κλίμακα Τ-Anxiety σε δείγμα φοιτητών κολεγίου ήταν 0,86 για τα αγόρια και 0,76 για τα κορίτσια.
Ο συντελεστής α Cronbach που μετρά την εσωτερική συνέπεια ήταν 0,90 για τα αγόρια και 0,91 για τα κορίτσια (Spielberger, σελ. 13).
Οι συντελεστές ελέγχου-επανελέγχου για την κλίματα S-Anxiety στο ίδιο δείγμα ήταν 0,54 για τα αγόρια και 0,27 για τα κορίτσια.
Οι χαμηλοί συντελεστές επανελέγχου είναι αναμενόμενοι, εφόσον η κλίμακα μετράει αλλαγές στο άγχος κάτω από την επίδραση συγκεκριμένων παραγόντων την ώρα της συμπλήρωσης του ερωτηματολογίου.
Ο συντελεστής α Cronbach για την κλίμακα S-Anxiety ήταν 0,91 για τα αγόρια και 0,93 για τα
Εγκυρότητα: Ο Spielberger (1983) δίνει αναλυτικά στοιχεία για τρία είδη εγκυρότητας (εγκυρότητα κατασκευής, εγκυρότητα συμφωνίας και τρέχουσα εγκυρότητα) της κλίμακας (σελ. 32-45).
Η εγκυρότητα κατασκευής αποδεικνύεται με τη χορήγηση της κλίμακας υπό φυσιολογικές συνθήκες και υπό συνθήκες ελέγχου σε διάφορα δείγματα (ασθενών, φοιτητών και στρατιωτών).
Η εγκυρότητα συμφωνίας αποδείχθηκε από συσχετίσεις της κλίμακας T- Anxiety με άλλες κλίμακες άγχους, όπως η IPAT Anxiety Scale και η Taylor Manifest Anxiety Scale.
Οι συσχετίσεις με τις κλίμακες αυτές κυμαίνονται μεταξύ 0,85 έως 0,73.
Υψηλές είναι και οι συσχετίσεις της κλίμακας του Spielberger με τεστ προσωπικότητας και κλίμακες προτιμήσεων και επίδοσης.
Διαπολιτισμικό Ερωτηματολόγιο Αυτοεκτίμησης (CFSEI-3) (Battle, 2002) Πρόκειται για ένα ερωτηματολόγιο που διερευνά τις αντιλήψεις των ατόμων για τον εαυτό τους.
Εκτός από τη συνολική αυτοεκτίμηση (την αντίληψη που έχει ένα άτομο για τον εαυτό του) μετρά και επιμέρους πτυχές της αυτοεκτίμησης: την ακαδημαϊκή αυτοεκτίμηση (πώς τα πηγαίνει το άτομο σε ακαδημαϊκές καταστάσεις και πώς αντιλαμβάνεται την επίδοσή του), τη γενική αυτοεκτίμηση (πώς βλέπει τον εαυτό του σαν άτομο), την οικογενειακή αυτοεκτίμηση (πώς αντιλαμβάνεται τη θέση του μέσα στην οικογένεια και τη στάση που έχει απέναντι στα άλλα άτομα της οικογένειας), την κοινωνική αυτοεκτίμηση (πώς αξιολογεί τον εαυτό του σε κοινωνικές και διαπροσωπικές σχέσεις) και την προσωπική αυτοεκτίμηση (οι πιο εσωτερικές σκέψεις του ατόμου για την αξία του και οι βαθύτερες ανησυχίες του).
Αποτελείται από 66 ερωτήσεις που χωρίζονται σε πέντε μέρη.
Το πέμπτο μέρος (οχτώ ερωτήσεις) είναι η κλίμακα «ψεύδους» που μετρά κατά πόσο το άτομο είναι πρόθυμο να αποδεχτεί συμπεριφορές που δεν είναι κοινωνικά αποδεκτές και, επομένως, είναι λιγότερο αμυντικό στις απαντήσεις του (Παράρτημα Ζ).
Σε σχέση με την προηγούμενη έκδοση (CFSEI-2, AD-Form) η μόνη διαφορά είναι ότι έχει προστεθεί η υπο-κλίμακα που μετρά την ακαδημαϊκή αυτοεκτίμηση.
Επισημαίνεται πως η τελευταία έκδοση του CFSEI είναι κατάλληλη για φοιτητές αφού μετρά ό,τι και η προηγούμενη και επιπλέον διερευνά τις αντιλήψεις των φοιτητών για την ακαδημαϊκή τους
Ο Battle (2002) υποστηρίζει πως το ερωτηματολόγιο είναι διαπολιτισμικό, γιατί οι άνθρωποι, και ιδιαίτερα τα παιδιά, περισσότερο μοιάζουν παρά διαφέρουν στις αντιλήψεις και τις στάσεις που έχουν απέναντι στον εαυτό τους.
Σε μια σειρά από έρευνες που έγιναν μεταξύ της δεύτερης και της τρίτης έκδοσης σε 6 χώρες (Αυστραλία, Αίγυπτος, Ιαπωνία, Φιλιππίνες και Η.Π.Α) σε αγγλόφωνο και μη πληθυσμό, οι συσχετίσεις μεταξύ των δειγμάτων ήταν υψηλές (από 0,70 έως 0,98).
Οι συγκλίνουσες απαντήσεις κάνουν πιθανή την υπόθεση πως μπορεί να υπάρχει μια ενιαία κουλτούρα ως προς το πώς αντιλαμβάνονται τα άτομα σημαντικά ή στρεσογόνα γεγονότα της ζωής τους και αντιδρούν λίγο έως πολύ με τον ίδιο τρόπο.
Επίσης, το βασικό ερέθισμα των ερωτήσεων του CFSEI-3 έχει επιλεγεί με τέτοιο τρόπο, ώστε το περιεχόμενο των ερωτήσεων να είναι το λιγότερο ευαίσθητο σε αλλαγές από
Το CFSEI-3 (Adolescent Form) έχει σταθμιστεί σε δείγμα 821 εφήβων ηλικίας 13 έως 19 ετών και ο συνδυασμός των αποτελεσμάτων από τα πέντε μέρη (εκτός της κλίμακας «ψεύδους») κατηγοριοποιεί τα υποκείμενα σε επτά κατηγορίες.
Για τις ανάγκες τις δικής μας έρευνας ενοποιήσαμε τις δύο ανώτερες και τις δύο κατώτερες και έτσι προέκυψαν 5 κατηγορίες: Πολύ Υψηλή Αυτοεκτίμηση (121-130+), Υψηλή Αυτοεκτίμηση (111-120), Μέση Αυτοεκτίμηση (90-110), Χαμηλή Αυτοεκτίμηση (80-89), Πολύ Χαμηλή Αυτοεκτίμηση (79- 70-).
Το CFSEI-3 (Adolescent Form) μεταφράστηκε στα ελληνικά από την ερευνήτρια και με τη μέθοδο της «διασταυρούμενης μετάφρασης» (back translation) (Warwick & Osherson, αντιπαρατέθηκε με την ελληνική μετάφραση που έχει γίνει στο CFSEI-2 από την ομάδα του Συμβουλευτικού Κέντρου του Πανεπιστημίου Πειραιώς, το οποίο περιλαμβάνει ακριβώς τις ίδιες ερωτήσεις (Κουνενού και συν., 2002).
Το ποσοστό συμφωνίας ήταν 90%.
Μετά από συζήτηση με την ψυχολόγο της ομάδας προέκυψε η τελική μορφή του ερωτηματολογίου.
Αξιοπιστία: Στο εγχειρίδιο χρήσης του ερωτηματολογίου δίνονται χωριστά οι συντελεστές αξιοπιστίας περιεχομένου και χρονικής αξιοπιστίας (content and time validity) για την έκδοση των εφήβων (Adolescent Form ) οι οποίοι είναι μεταξύ 0,78 και 0,98, πράγμα που σημαίνει πως οι συντελεστές ελέγχου-επανελέγχου είναι υψηλοί και άρα το Διαπολιτισμικό Ερωτηματολόγιο Αυτοεκτίμησης έχει καλή αξιοπιστία.
Εγκυρότητα: Ο Battle (2002) δίνει αναλυτικά στοιχεία για 3 είδη εγκυρότητας (εγκυρότητα κατασκευής, εγκυρότητα περιεχομένου και εγκυρότητα συμφωνίας με άλλες κλίμακες) (σελ. 29-43).
Οι αλληλοσυσχετίσεις των υπο-κλιμάκων, οι οποίες είναι στατιστικά σημαντικές σε επίπεδο .0001, και η παραγοντική ανάλυση των ερωτήσεων προσφέρουν πειστικές αποδείξεις για την εγκυρότητα κατασκευής του ερωτηματολογίου.
Γραπτή έκθεση με θέμα: «Πώς περνώ τη φοιτητική μου ζωή» Το γράψιμο είναι μια δεξιότητα πρωτεύουσας σημασίας στο πανεπιστήμιο όπου οι φοιτητές καλούνται συνεχώς να συντάσσουν γραπτά δοκίμια διαφόρων ειδών και ποικίλου περιεχομένου.
Είναι ούτως ή άλλως μια απαιτητική διαδικασία, ανεξάρτητα από το αν έχει ή όχι κάποιος μαθησιακές δυσκολίες, γιατί απαιτεί συνδυασμό δεξιοτήτων και πληροφοριών και ικανότητα οργάνωσης.
Σκοπός αυτής της δοκιμασίας ήταν να διερευνήσουμε τα προβλήματα στη σύνταξη γραπτού λόγου των φοιτητών με δυσλεξία.
Από τη βιβλιογραφία διαφαίνεται πως το γράψιμο εξακολουθεί να είναι πηγή δυσκολίας για το δυσλεξικό άτομο, ακόμα και όταν έχει φτάσει στο πανεπιστήμιο, γιατί οι απαιτήσεις είναι αυξημένες και ο γραπτός λόγος είναι ο κυριότερος τρόπος εξέτασης της ακαδημαϊκής του επίδοσης, είτε μέσω εργασιών είτε μέσω των εξετάσεων (Singleton, 1999, Farmer, Riddick & Sterling, 2002).
Σε κάθε φοιτητή ζητήθηκε να γράψει μια έκθεση για το πώς περνά τη φοιτητική του ζωή.
Το θέμα επελέγη με βάση το βαθμό ευκολίας, αλλά και επειδή θεωρήσαμε ότι όλοι οι φοιτητές θα είχαν πλούσιες εμπειρίες να περιγράψουν.
Συνολικά είχαν στη διάθεσή τους 35΄ (5΄ για να σκεφτούν) και τα υπόλοιπα 30΄ για να γράψουν.
Για να τυποποιήσουμε το περιεχόμενο της έκθεσης και να βοηθήσουμε την οργάνωση των ιδεών, δώσαμε ένα σχεδιάγραμμα με εφτά σημεία που μπορούσαν να αναπτύξουν (σε μια πόλη σπουδάζουν, ποιο είναι το αντικείμενο των σπουδών τους, αν έχουν φίλους, πώς περνάνε τον ελεύθερο χρόνο τους κλπ) (Παράρτημα Η).
Η αξιολόγηση των γραπτών έγινε με βάση κριτήρια που έχουν χρησιμοποιηθεί σε αντίστοιχες έρευνες (Ζάχος, 1995, Farmer, Riddick & Sterling, 2002, Sterling και συν., 1998): Συνολικός αριθμός λέξεων δοκιμίου Αριθμός (ποσοστό) ορθογραφικών λαθών Αριθμός φωνολογικών λαθών Αριθμός γραμματικo-συντακτικών λαθών Προτάσεις χωρίς νόημα Απουσία σημείων στίξης Η αξιολόγηση των γραπτών έγινε από δύο κριτές και την ερευνήτρια.
Ο κάθε κριτής αξιολόγησε τα γραπτά με βάση τις προηγούμενες κατηγορίες και ακολούθησε συζήτηση των
Το ποιοτικό μέρος της έρευνας περιλάμβανε ημιδομημένες συνεντεύξεις με τους δεκαέξι φοιτητές του δείγματος με κύριους θεματικούς άξονες τις σχολικές εμπειρίες του παρελθόντος, τις τωρινές δυσκολίες στο πανεπιστήμιο αλλά και τα μελλοντικά τους σχέδια.
Επίσης, διερευνήθηκαν οι στάσεις των ίδιων των ατόμων αλλά και των προσώπων που παίζουν σημαντικό ρόλο στη ζωή τους (γονείς και καθηγητές) και συζητήθηκαν παράγοντες που θεωρούνται βοηθητικοί ή προστατευτικοί για την πορεία του δυσλεξικού ατόμου προς την ενηλικίωση.
Το σχέδιο της συνέντευξης παρατίθεται στο Παράρτημα Θ.
Ο Tuckman, όπως μνημονεύεται από την Τσοβίλη (2003), περιγράφει τη συνέντευξη με τον εξής τρόπο: «Ανακαλύπτοντας κανείς τι υπάρχει μέσα στο μυαλό ενός ατόμου κάνει δυνατή τη μέτρηση του τι γνωρίζει το άτομο (γνώση και πληροφορίες), τι του αρέσει και τι όχι (αξίες και προτιμήσεις) και τι σκέφτεται (στάσεις και πιστεύω)» (Τσοβίλη, 2003, σελ. 140).
Οι Cohen και Manion (1993) αναφέρουν ότι η συνέντευξη αποφέρει πλήθος πληροφοριών που μπορούν να στηρίξουν ή να εμβαθύνουν πορίσματα από άλλα μέσα συλλογής δεδομένων.
Είναι, όμως, χρονοβόρα και υποκειμενική.
Μπορεί, ωστόσο, να εμβαθύνει στα κίνητρα αυτών που απαντούν και στους λόγους για τους οποίους απαντούν με ένα συγκεκριμένο τρόπο.
Στην παρούσα έρευνα χρησιμοποιήθηκαν περισσότερο ανοικτές παρά κλειστές ερωτήσεις έτσι, ώστε να δώσουν μεγάλο εύρος ελευθερίας και υπευθυνότητας στη μορφοποίηση των απαντήσεων από τα δυσλεξικά υποκείμενα.
Σύμφωνα με τον οδηγό της συνέντευξης που διαμορφώθηκε, οι ερωτήσεις ήταν στην αρχή γενικές, δίνοντας τη δυνατότητα στο άτομο να μιλήσει ελεύθερα, και στη συνέχεια, ανάλογα με την απάντηση, γίνονταν πιο διερευνητικές, για να διαφωτίσουν θέματα ειδικού ενδιαφέροντος.
Σε κάποιες περιπτώσεις που οι προσωπικές εμπειρίες του ατόμου ήταν μοναδικές, κατευθύνοντας την πορεία της συνέντευξης σε γόνιμους δρόμους έρευνας, δόθηκαν συμπληρωματικές ερωτήσεις.
Οι ερωτώμενοι είχαν ενημερωθεί για το σκοπό και τη φύση της συνέντευξης.
Η διάρκεια των συνεντεύξεων ήταν 30-45 λεπτά, και κάθε φορά ζητιόταν άδεια για την ηχογράφηση της συνέντευξης, ώστε να διατηρηθούν οι ακριβείς όροι που χρησιμοποιούσαν τα άτομα για την περιγραφή των εμπειριών τους (Coolican, 1994).
Το πρόβλημα της εγκυρότητας και της αξιοπιστίας των συνεντεύξεων έχει επισημανθεί από πολλούς ερευνητές (Bell, 1993, Cohen & Manion, 1993, Robson, 1993).
Ο Kitwood (1977) επισημαίνει πως, αν προσπαθήσουμε να αυξήσουμε την αξιοπιστία της συνέντευξης ελέγχοντας ορισμένα στοιχεία της και κάποιους παράγοντες, αυτό γίνεται εις βάρος της εγκυρότητάς της.
Εμείς συμμεριζόμαστε την άποψή του πως η αξιοπιστία και η εγκυρότητα μετατρέπονται σε περιττές έννοιες, από τη στιγμή που «κάθε διαπροσωπική κατάσταση μπορεί να θεωρηθεί έγκυρη, όπως ακριβώς υφίσταται, είτε προσαρμόζεται στις προσδοκίες των ατόμων είτε όχι, είτε επιτυγχάνει υψηλό επίπεδο επικοινωνίας είτε όχι, είτε οι συμμετέχοντες φαίνονται χαρούμενοι ή λυπημένοι» (Cohen & Manion, 1993, σελ, 282).
Στην παρούσα έρευνα, ωστόσο, εξασφαλίσαμε «συγκλίνουσα εγκυρότητα» (convergent validity) συγκρίνοντας τις διαπιστώσεις της συνέντευξης με τα ευρήματα των άλλων ερευνητικών εργαλείων (Ερωτηματολόγιο Ακαδημαϊκών και Επαγγελματικών χαρακτηριστικών, STAI-Υ
Διαδικασία συλλογής δεδομένων Η διαδικασία συλλογής δεδομένων πραγματοποιήθηκε από τον Οκτώβριο του 2002 ως τον Ιούλιο του 2003 και από τον Οκτώβριο του 2005 ως το Απρίλιο του 2006.
Οι φοιτητές που σπούδαζαν σε εκπαιδευτικά ιδρύματα της Αθήνας εξετάστηκαν στο Εργαστήριο Παιδαγωγικής Ψυχολογίας του Παιδαγωγικού Τμήματος Δημοτικής Εκπαίδευσης ή στη Βιβλιοθήκη του Ιδρύματος που φοιτούσαν.
Οι φοιτητές που προέρχονταν από εκπαιδευτικά ιδρύματα εκτός Αθηνών συμμετείχαν στην έρευνα στις διακοπές του Πάσχα ή κατά τη διάρκεια των καλοκαιρινών διακοπών, οπότε μπορούσαν να μεταβούν στην Αθήνα.
Κύριο μέλημά μας ήταν η χρήση ενός χώρου προστατευμένου από παρενοχλήσεις, όπου οι φοιτητές θα αισθάνονταν άνετα και φιλόξενα.
Η ερευνήτρια προσπαθούσε από την αρχή να δημιουργήσει ένα άνετο και φιλικό κλίμα και συστηνόταν ως μεταπτυχιακή φοιτήτρια του Παιδαγωγικού Τμήματος.
Εξηγούσε το σκοπό της έρευνας και επισήμαινε πως τα αποτελέσματα θα χρησιμοποιούνταν για να βοηθήσουν τους φοιτητές με δυσλεξία που σπουδάζουν στα ελληνικά Α.Ε.Ι και Τ.Ε.Ι.
Εξηγούσε τη διαδικασία των συναντήσεων, το χρόνο που θα διαρκούσε κάθε μία και ανέφερε ότι υπήρχε συμβολική αμοιβή για το χρόνο που θα διέθεταν.
Ζητούσε την ειλικρινή συνεργασία των φοιτητών, τους οποίους καθησύχαζε ότι στα ερωτηματολόγια που θα συμπλήρωναν δεν υπήρχαν σωστές ή λανθασμένες απαντήσεις και θα μπορούσαν να ζητήσουν βοήθεια και εξηγήσεις οποιαδήποτε στιγμή.
Με κάθε φοιτητή πραγματοποιήθηκαν τρεις συναντήσεις.
Στην πρώτη συνάντηση δινόταν το Ερωτηματολόγιο Ανίχνευσης Δυσλεξίας για Ενήλικες (Adult Dyslexia Checklist), το Ερωτηματολόγιο Ακαδημαϊκών και Επαγγελματικών Χαρακτηριστικών και το Ερωτηματολόγιο Άγχους Προδιάθεσης και Άγχους Κατάστασης (STAI-Υ).
Στη δεύτερη συνάντηση δινόταν το Διαπολιτισμικό Ερωτηματολόγιο Αυτοεκτίμησης (CFSEI-3) και η γραπτή έκθεση.
Η τρίτη συνάντηση περιλάμβανε μόνο τη συνέντευξη.
Κάθε συνάντηση διαρκούσε 45-60 λεπτά.
Η πρώτη συνάντηση ήταν αυτή που καθόριζε αν θα περιληφθεί ένα άτομο στο δείγμα ή όχι.
Στα 7 άτομα που δεν επιλέχθηκαν για τη συνέχεια δόθηκαν εξηγήσεις και συμβουλές για το πού θα μπορούσαν να απευθυνθούν για διερεύνηση των μαθησιακών
Η ερευνήτρια διάβαζε την εισαγωγική παράγραφο κάθε ερωτηματολογίου, και στη συνέχεια ο κάθε φοιτητής διάβαζε το ερωτηματολόγιο και απαντούσε.
Το Ερωτηματολόγιο Ακαδημαϊκών και Επαγγελματικών Χαρακτηριστικών επειδή ήταν χρονοβόρο, διαβαζόταν από την ερευνήτρια.
Αν κάποιος φοιτητής είχε αναγνωστικές δυσκολίες, υπήρχε η δυνατότητα να του διαβαστούν τα ερωτηματολόγια από την ερευνήτρια.
Μετά τη συμπλήρωσή τους αρχειοθετούνταν.
Στο τέλος της τρίτης συνάντησης κάθε φοιτητής δεχόταν ευχαριστίες για τη συμμετοχή του, δινόταν η δυνατότητα να συμπληρώσει, αν ήθελε, κάτι σε όσα ειπώθηκαν και του δινόταν συμβολική αμοιβή.
Στη συνέντευξη η ερευνήτρια ξεκινούσε με κάποια εισαγωγικά σχόλια.
Οι ερωτήσεις ήταν διαμορφωμένες πριν από τη διεξαγωγή των συνεντεύξεων.
Καθώς κάποια άτομα μπορεί να μην αισθάνονταν άνετα στην παρουσία μαγνητοφώνου, η ερευνήτρια όφειλε να δικαιολογήσει τη χρήση του, υπό την έννοια ότι το χρειαζόταν, για να διατηρήσει την ακριβή φρασεολογία που χρησιμοποιούσαν οι δυσλεξικοί φοιτητές για τις εμπειρίες τους.
Ωστόσο, κανένας φοιτητής δεν έφερε αντίρρηση στην ηχογράφηση των συνεντεύξεων.
Η ερευνήτρια πρόσφερε λεκτική και μη λεκτική ενίσχυση, επαναδιατύπωνε τα λόγια των υποκειμένων και ανέφερε τους συλλογισμούς της προκειμένου να παροτρύνει τη συζήτηση.
Όλοι οι φοιτητές συμμετείχαν με προθυμία και ενθουσιασμό στην έρευνα και έδειξαν μεγάλο ενδιαφέρον.
Η μόνη δοκιμασία που τους προκάλεσε άγχος ήταν η γραπτή έκφραση, επειδή πιθανόν αισθάνονταν άβολα, όταν τους ζητήθηκε να γράψουν, λόγω των ορθογραφικών λαθών που γνώριζαν προκαταβολικά ότι θα κάνουν.
Ανέφεραν ότι υπάρχουν αρκετοί συμφοιτητές τους με παρόμοια προβλήματα και τόνισαν ότι θα ήθελαν με τη συμμετοχή τους να συμβάλουν στην ευαισθητοποίηση των φορέων της τριτοβάθμιας εκπαίδευσης απέναντι στη δυσλεξία και στην ουσιαστική βοήθεια των φοιτητών που αντιμετωπίζουν ποικίλα προβλήματα-ακαδημαϊκά και συναισθηματικά-εξαιτίας της
Κεφάλαιο 4: Αποτελέσματα της έρευνας
Παρουσίαση των ερευνητικών ευρημάτων
Ο έλεγχος των ερευνητικών υποθέσεων πραγματοποιήθηκε με τη στατιστική ανάλυση των ποσοτικών δεδομένων με χρήση εξειδικευμένου προγράμματος ηλεκτρονικού υπολογιστή.
Η περιγραφική στατιστική επέτρεψε να οργανώσουμε και να συνοψίσουμε τα πιο σχετικά και σημαντικά δεδομένα, χρησιμοποιώντας απόλυτες συχνότητες, εκατοστιαία ποσοστά και αθροιστικές συχνότητες.
Οι αναλύσεις πραγματοποιήθηκαν χωριστά για τα Α.Ε.Ι και τα Τ.Ε.Ι, ενώ για ορισμένες μεταβλητές πραγματοποιήθηκαν επιπλέον αναλύσεις για τα Α.Ε.Ι, τα οποία χωρίστηκαν σε δύο κατηγορίες: ‘Παραδοσιακά Πανεπιστήμια’ και ‘Νέα Πανεπιστήμια’.
Ως ‘Παραδοσιακά Πανεπιστήμια’ θεωρήθηκαν όσα ιδρύθηκαν και λειτούργησαν πριν από το 1974, ενώ στα ‘Νέα Πανεπιστήμια’ περιλαμβάνονται όσα ιδρύθηκαν και λειτούργησαν μετά το 1974 (σημειώνονται με αστερίσκο στο Παράρτημα Β).
O συνολικός αριθμός ενεργών φοιτητών σε Α.Ε.Ι και Τ.Ε.Ι υπολογίστηκε από τα στοιχεία της Εθνικής Στατιστικής Υπηρεσίας Ελλάδος (Ε.Σ.Υ.Ε) για το ακαδημαϊκό έτος
Τα στοιχεία αυτά δε διαφέρουν ουσιαστικά από τα στοιχεία που δίνει το Υπουργείο Παιδείας για το ίδιο ακαδημαϊκό έτος.
Σύμφωνα με την παρούσα έρευνα, ο επίσημος αριθμός των φοιτητών με δυσλεξία το έτος 2001-2002 ήταν 414 (Πίνακας 4.1).
Η συχνότητα εμφάνισης δυσλεξίας στο φοιτητικό πληθυσμό υπολογίστηκε σε 0,16% με βάση τον αριθμό των ενεργών φοιτητών και αφού αφαιρέθηκαν τα 45 Τμήματα (22 των Α.Ε.Ι και 23 των Τ.Ε.Ι) που δε συμπλήρωσαν το ερωτηματολόγιο της έρευνας.
Διαφορές παρατηρούμε ανάλογα με τον τύπο του εκπαιδευτικού ιδρύματος.
Έτσι, στα Α.Ε.Ι η συχνότητα εμφάνισης δυσλεξίας είναι 0,09% ενώ στα Τ.Ε.Ι είναι 0,26% (Γράφημα 4.1).
Και τα δύο ποσοστά είναι χαμηλά, πράγμα που σημαίνει πως οι δυσλεξικοί φοιτητές εκπροσωπούνται ελάχιστα στο γενικό πληθυσμό, αφού το ποσοστό τους κυμαίνεται κάτω του 4% που δεχόμαστε ως συχνότητα δυσλεξίας στο γενικό πληθυσμό (Singleton, 1999).
Παρόμοια ποσοστά με της δικής μας έρευνας αναφέρονται από τους Smith, Carroll & Elkins (1999) για τους φοιτητές με δυσλεξία στα αυστραλιανά πανεπιστήμια τη χρονιά 1996.
Πίνακας 4.1: Αριθμός φοιτητών με δυσλεξία σε Α.Ε.Ι και Τ.Ε.Ι (ακ.έτος 2001- διάγνωση δυσλεξίας στα
Γράφημα 4.1: Συχνότητα εμφάνισης δυσλεξίας στο φοιτητικό
Το επόμενο βήμα ήταν να διερευνήσουμε την υπόθεση ότι οι δυσλεξικοί φοιτητές φοιτούν περισσότερο στα Τ.Ε.Ι παρά στα Α.Ε.Ι.
Με βάση τα ποσοστά του Γραφήματος 4.1 υπολογίστηκε η αναλογία φοιτητών με δυσλεξία σε Α.Ε.Ι. και Τ.Ε.Ι. και βρέθηκε ότι ο αριθμός των φοιτητών με δυσλεξία στα Τ.Ε.Ι είναι τριπλάσιος από αυτόν των Α.Ε.Ι (283 έναντι 131).
Με άλλα λόγια, σε κάθε 1 φοιτητή με δυσλεξία στα Α.Ε.Ι αντιστοιχούν περίπου 3 φοιτητές με δυσλεξία στα Τ.Ε.Ι (Πίνακας 4.2).
Το εύρημα αυτό επιβεβαιώνει την προτίμηση των δυσλεξικών φοιτητών στην τεχνολογική εκπαίδευση και τις εφαρμοσμένες επιστήμες (Gottfredson, Finucci & Childs, 1983, ACE, 2001, Αργυροπούλου, 2001).
Ακόμη, οι πιθανότητες εισαγωγής στα Τ.Ε.Ι για τους μαθητές με δυσλεξία είναι περισσότερες λόγω των χαμηλότερων βάσεων εισαγωγής και του εναλλακτικού τρόπου πρόσβασης από τα τεχνικά επαγγελματικά λύκεια, όπου εξετάζονται σε λιγότερα μαθήματα.
Πίνακας 4.2: Αναλογία φοιτητών με δυσλεξία σε Α.Ε.Ι και Τ.Ε.Ι
Το επόμενο ερώτημα αφορά την κατανομή των φοιτητών με δυσλεξία κατά έτη σπουδών.
Η υπόθεση που κάναμε ήταν ότι οι πρωτοετείς φοιτητές με δυσλεξία θα ήταν αναλογικά περισσότεροι από τους φοιτητές με δυσλεξία στα υπόλοιπα έτη σπουδών.
Όπως φαίνεται από το Γράφημα 4.2, η υπόθεσή μας επιβεβαιώνεται, αφού στα Α.Ε.Ι οι πρωτοετείς φοιτητές με δυσλεξία καλύπτουν το 34,3% του συνόλου των δυσλεξικών φοιτητών (45 πρωτοετείς με δυσλεξία έναντι 86 με δυσλεξία στα υπόλοιπα έτη σε σύνολο 131 φοιτητών).
Το ίδιο ισχύει και για τα Τ.Ε.Ι, όπου οι πρωτοετείς καλύπτουν το 32,9% όλων των φοιτητών με δυσλεξία (93 πρωτοετείς με δυσλεξία έναντι 174 με δυσλεξία στα υπόλοιπα έτη σε σύνολο
Γράφημα 4.2: Αριθμός φοιτητών με δυσλεξία κατά έτη σπουδών (πρωτοετείς έναντι υπολοίπων ετών) * Στα Τ.Ε.Ι δεν υπάρχουν στοιχεία για το εξάμηνο σπουδών για 16 φοιτητές με δυσλεξία.
Η συχνότητα εμφάνισης δυσλεξίας σε Α.Ε.Ι και Τ.Ε.Ι υπολογίστηκε σε 0,2% για τους πρωτοετείς φοιτητές και 0,1% για τους φοιτητές όλων των υπολοίπων ετών (Πίνακας 4.3).
Τα αντίστοιχα ποσοστά για Α.Ε.Ι. και Τ.Ε.Ι. χωριστά είναι 0,11%-0,08% και 0,29%-0,23% (Γράφημα 4.3).
Αυτό σημαίνει ότι το ποσοστό των πρωτοετών με δυσλεξία ξεπερνά εκείνο των υπολοίπων ετών, γεγονός που επιβεβαιώνει τη διαπίστωση ότι ο αριθμός των πρωτοετών φοιτητών με δυσλεξία ολοένα και αυξάνεται (Singleton, 1999, Singleton & Aisbitt, 2001).
Μια άλλη εξήγηση είναι ότι έχουμε περισσότερους δυσλεξικούς φοιτητές στο πρώτο έτος οι οποίοι σταδιακά μειώνονται, είτε γιατί δε δηλώνουν τη μαθησιακή τους δυσκολία στα επόμενα έτη, είτε γιατί εγκαταλείπουν σταδιακά λόγω των δυσκολιών που
Πίνακας 4.3: Αριθμός μη δυσλεξικών και δυσλεξικών φοιτητών κατά έτη σπουδών (πρωτοετείς έναντι υπολοίπων ετών)
Γράφημα 4.3: Ποσοστά δυσλεξικών φοιτητών κατά έτη σπουδών
Ένα ακόμη ερώτημα που εξετάσαμε είναι ποια πανεπιστημιακά και τεχνολογικά ιδρύματα συγκεντρώνουν περισσότερους δυσλεξικούς φοιτητές.
Η υπόθεσή μας ήταν ότι τα ‘Νέα Πανεπιστήμια’ θα έχουν περισσότερους δυσλεξικούς φοιτητές, γιατί έχουν ευκολότερα κριτήρια εισαγωγής και είναι θετικά διακείμενα προς ‘ευαίσθητες’ ομάδες του πληθυσμού, όπως οι αλλοδαποί φοιτητές και οι φοιτητές με ειδικές εκπαιδευτικές ανάγκες.
Κάτι τέτοιο φαίνεται τουλάχιστον από την ιστοσελίδα ορισμένων ‘Νέων Πανεπιστημίων’ (www.tuc.gr/merimna/index.html, www.syros.aegean.gr/Anakoinoseis/0501).
Ακόμη, έχουν μικρότερο φοιτητικό πληθυσμό και οι σχέσεις φοιτητών και εκπαιδευτικού προσωπικού είναι στενότερες.
Μεταξύ των Τ.Ε.Ι αναμέναμε η συχνότητα εμφάνισης δυσλεξίας να είναι μεγαλύτερη στα ‘περιφερειακά’ Τ.Ε.Ι, γιατί έχουν λιγότερους φοιτητές και το περιβάλλον είναι πιο οικογενειακό.
Για τα Τ.Ε.Ι δεν έγινε διάκριση μεταξύ ‘Παραδοσιακών’ και ‘Νέων’ εφόσον όλα τα Τ.Ε.Ι είναι ‘Νέα’ γιατί έχουν ιδρυθεί μετά το 1974.
Από το Γράφημα 4.4 βλέπουμε ότι πράγματι πέντε ‘Νέα Πανεπιστήμια’ συγκεντρώνουν την πλειοψηφία των δυσλεξικών φοιτητών, ενώ μόνο δύο ‘Παραδοσιακά Πανεπιστήμια’ (το Οικονομικό Πανεπιστήμιο Αθηνών και το Πανεπιστήμιο Πειραιώς) συγκαταλέγονται μεταξύ αυτών που έχουν τα μεγαλύτερα ποσοστά φοιτητών με δυσλεξία.
Η διαπίστωση αυτή συμφωνεί με την αντίστοιχη της βρετανικής έρευνας, όπου η συχνότητα εμφάνισης δυσλεξίας στα ‘Κολέγια’ και ‘Νέα Πανεπιστήμια’ είναι μεγαλύτερη απ’ ό,τι στα ‘Παραδοσιακά
Γράφημα 4.4: Τα 7 Α.Ε.Ι με τη μεγαλύτερη συχνότητα εμφάνισης δυσλεξίας
Όσον αφορά τα Τ.Ε.Ι, η υπόθεσή μας, ότι τα ‘περιφερειακά’ τεχνολογικά ιδρύματα (δηλαδή αυτά που βρίσκονται εκτός Αθήνας, Πειραιά, Θεσσαλονίκης και Πάτρας) θα έχουν περισσότερους φοιτητές με δυσλεξία, δεν επιβεβαιώθηκε, αφού μεταξύ των Τ.Ε.Ι με τη μεγαλύτερη συχνότητα δυσλεξίας συγκαταλέγονται το Τ.Ε.Ι του Πειραιά και το Τ.Ε.Ι της
Γράφημα 4.5: Τα 6 Τ.Ε.Ι με τη μεγαλύτερη συχνότητα εμφάνισης
Το επόμενο θέμα που μελετήσαμε ήταν η αναλογία δυσλεξικών αγοριών/κοριτσιών στο φοιτητικό πληθυσμό.
Σύμφωνα με τη βιβλιογραφία η αναλογία στο γενικό πληθυσμό είναι 3:1 ή 4:1 (Miles & Miles, 1999, Singleton, 1999).
Στην παρούσα έρευνα η αναλογία στον ελληνικό φοιτητικό πληθυσμό παραμένει ως προς το φύλο υπέρ των αγοριών (2,5:1), αν και ελαφρώς μειωμένη, ενώ στα Α.Ε.Ι η αναλογία δυσλεξικών αγοριών/κοριτσιών είναι ακόμα μικρότερη: 2,1:1 (Πίνακας 4.4).
Αυτό μπορεί να σημαίνει είτε ότι τα αγόρια έχουν περισσότερες πιθανότητες να διαγνωστούν ως δυσλεξικά και, επομένως, να φτάσουν με αυτή τη διάγνωση ως το πανεπιστήμιο είτε ότι τα κορίτσια τελειώνοντας το σχολείο έχουν αντισταθμίσει σε ικανοποιητικό βαθμό τις δυσκολίες τους και καταφέρνουν να εισαχθούν κατά προτίμηση στα Α.Ε.Ι.
Μειωμένη αναλογία μεταξύ αγοριών/κοριτσιών στο φοιτητικό πληθυσμό αναφέρεται και στις έρευνες των Shaywitz & συν. (1998) και Smith, Carroll & Elkins, (1999).
Το γενικότερο συμπέρασμα είναι πως η διαφορά στη συχνότητα δυσλεξίας παραμένει ως προς το φύλο υπέρ των αγοριών στο φοιτητικό πληθυσμό, αν και σχετικά μειωμένη σε σχέση με το γενικό πληθυσμό.
Γράφημα 4.6: Κατανομή φοιτητών με δυσλεξία κατά
Πίνακας 4.4: Αναλογία δυσλεξικών φοιτητών κατά φύλο σε Α.Ε.Ι και Τ.Ε.Ι
Το επόμενο εύρημα αφορά τις επαγγελματικές προτιμήσεις των δυσλεξικών φοιτητών και τις κατευθύνσεις τις οποίες επιλέγουν να σπουδάσουν.
Αν δεχτούμε ως δεδομένο ότι οι μαθητές με δυσλεξία στο ελληνικό εκπαιδευτικό σύστημα έχουν το προνόμιο των προφορικών εξετάσεων για εισαγωγή στην τριτοβάθμια εκπαίδευση και μπορούν να επιλέξουν ελεύθερα τη σχολή της αρεσκείας τους, τότε θα αναμέναμε οι δυσλεξικοί φοιτητές να κατανέμονται εξίσου στα διάφορα γνωστικά αντικείμενα που προσφέρονται στα τμήματα των Α.Ε.Ι και των Τ.Ε.Ι.
Επειδή όμως παίζει ρόλο και η σχολική επίδοση για την εισαγωγή στο πανεπιστήμιο, πιθανόν οι δυσλεξικοί μαθητές να κατευθύνονται προς επαγγελματικές κατευθύνσεις που δεν απαιτούν υψηλές ακαδημαϊκές δεξιότητες και εκτεταμένη χρήση του γραπτού λόγου δεδομένης της χαμηλής τους επίδοσης στα γλωσσικά μαθήματα.
Για τις ανάγκες της παρούσας έρευνας ταξινομήσαμε τα Τμήματα των Α.Ε.Ι. και Τ.Ε.Ι. σε οχτώ αντικείμενα σπουδών, διευρύνοντας τα πέντε επιστημονικά πεδία στα οποία είναι ταξινομημένα τα Τμήματα από το Υπουργείο Παιδείας.
Τα οχτώ αντικείμενα σπουδών για τα οποία υπολογίσαμε το ποσοστό των δυσλεξικών φοιτητών ήταν: Ανθρωπιστικές & Κοινωνικές Επιστήμες (συμπεριλαμβανομένων των Παιδαγωγικών Τμημάτων και της Νομικής), Καλλιτεχνικά Επαγγέλματα (Καλές Τέχνες, Γραφιστική, Διακόσμηση, Φωτογραφία, Μουσικές Σπουδές, Θέατρο), Επιστήμες Φυσικής Αγωγής & Αθλητισμού, Θετικές Επιστήμες (Μαθηματικά, Φυσική, Χημεία), Επιστήμες Υγείας (Ιατρική, Νοσηλευτική, Μαιευτική, Φυσικοθεραπεία, Οδοντοτεχνική κλπ.), Τεχνολογικές Επιστήμες (Μηχανολογία, Ηλεκτρολογία, Πληροφορική κλπ.), Επιστήμες Οικονομίας & Διοίκησης, Γεωπονικές & Αγροτικές Επιστήμες.
Από το Γράφημα 4.7 παρατηρούμε ότι οι δυσλεξικοί φοιτητές επιλέγουν στο μεγαλύτερο ποσοστό τις Τεχνολογικές Επιστήμες (39,6%), ακολουθούν οι Γεωπονικές & Αγροτικές Επιστήμες (16,9%), οι Επιστήμες Οικονομίας & Διοίκησης (16,7%), οι Επιστήμες Υγείας (8,5%) και οι Θετικές Επιστήμες (6%).
Τα γνωστικά αντικείμενα που συγκεντρώνουν τις χαμηλότερες προτιμήσεις είναι οι Ανθρωπιστικές & Κοινωνικές Επιστήμες (5,8%), οι Αθλητικές Επιστήμες (3,6%) και τα Καλλιτεχνικά Επαγγέλματα (2,9%).
Τα αποτελέσματα της παρούσας έρευνας συμφωνούν σε μεγάλο βαθμό με τις διαπιστώσεις της έρευνας της Αργυροπούλου (2001), η οποία αναφέρει ότι οι δυσλεξικοί μαθητές κατευθύνονται περισσότερο σε επαγγέλματα που σχετίζονται με τον Επιχειρηματικό και Ερευνητικό τύπο κατά Holland, σε εκείνα δηλαδή που συνεπάγονται την απόκτηση οικονομικού κέρδους και την ανάληψη πρωτοβουλιών (οικονομικά επαγγέλματα) ή εκείνα που χαρακτηρίζονται από δεξιότητες μη λεκτικών όψεων, αναλυτικής και μαθηματικής σκέψης (τεχνολογικά επαγγέλματα).
Αντίστοιχες είναι και οι προτιμήσεις των πρωτοετών φοιτητών με μαθησιακές δυσκολίες σε αμερικανικά πανεπιστήμια για το έτος 1998 οι οποίοι επιλέγουν περισσότερο οικονομικά/διοίκηση επιχειρήσεων (14,1%) και τεχνικά επαγγέλματα
Επειδή η δυσλεξία πιθανό να συνδέεται με ικανότητες στον τομέα της τέχνης και της δημιουργικότητας, ορισμένοι ερευνητές αναφέρουν ότι έχουν παρατηρηθεί υψηλά ποσοστά δυσλεξικών φοιτητών (από 3-10%) σε σχολές που έχουν σχέση με τις Τέχνες και τον Άνθρωπο (Thomas, 2000, Calder, 2001).
Στη δική μας έρευνα τα καλλιτεχνικά επαγγέλματα και οι ανθρωπιστικές επιστήμες συγκεντρώνουν χαμηλά ποσοστά προτίμησης (2,9% και 5,8% αντίστοιχα), ίσως επειδή απαιτούν ένα ευρύτερο πεδίο επιστημονικών γνώσεων στηριζόμενο σε θεωρητικές γνώσεις και όχι τόσο σε δεξιότητες προσωπικής αυτο-έκφρασης.
Η προτίμηση των δυσλεξικών φοιτητών στις Αγροτικές & Γεωπονικές Επιστήμες (16,9%) που διαπιστώσαμε, ίσως οφείλεται στον αγροτικό χαρακτήρα της χώρας μας, αλλά και στο ότι οι επιστήμες αυτές δεν απαιτούν υψηλές ακαδημαϊκές δεξιότητες και εκτεταμένη χρήση του γραπτού λόγου.
Τέλος, η προτίμηση των δυσλεξικών φοιτητών στα επαγγέλματα υγείας (8,5%) αντανακλά το έντονο ενδιαφέρον των δυσλεξικών ατόμων για τον άνθρωπο και την
Ανθρ.
Καλλ.
Αθλ.
Θετικ.
Υγείας Τεχνολ.
Οικον.
Γεωπ.
Γράφημα 4.7: Επαγγελματικές προτιμήσεις και αντικείμενα σπουδών δυσλεξικών φοιτητών * Επεξηγήσεις και αριθμός φοιτητών (n): Ανθρ.=Ανθρωπιστικές & Κοινωνικές Επιστήμες: (n=24)
Αθλ.=Επιστήμες Φυσικής Αγωγής & Αθλητισμού: (n=15)
Οικον.=Επιστήμες Οικονομίας και Διοίκησης: (n=69) Γεωπ.=Γεωπονικές και Αγροτικές Επιστήμες: (n=70)
Τα αποτελέσματα που παρουσιάζονται στη συνέχεια αφορούν τις θεσμοθετημένες πρακτικές, τα μέτρα στήριξης και τις υπηρεσίες που προσφέρουν τα πανεπιστημιακά ιδρύματα της χώρας μας στους φοιτητές με δυσλεξία.
Δεδομένου ότι η παρουσία δυσλεξικών φοιτητών στα ιδρύματα τριτοβάθμιας εκπαίδευσης είναι πρόσφατo φαινόμενο στη χώρα μας, δεν αναμέναμε να έχουν ληφθεί ιδιαίτερα μέτρα για τη διευκόλυνση των δυσλεξικών φοιτητών, πέρα από αυτά που προβλέπονται από το νόμο (προφορική εξέταση).
Ενδιαφέρον παρουσιάζει το ερώτημα αν υπάρχει ενιαίος τρόπος θεώρησης της δυσλεξίας σε Α.Ε.Ι και Τ.Ε.Ι ή διαφοροποιείται ο τρόπος αντιμετώπισης ανάλογα με τον τύπο του εκπαιδευτικού ιδρύματος.
Το 99% των ιδρυμάτων δέχονται φοιτητές με δυσλεξία σε όλα τα αντικείμενα σπουδών και μόνο τα δύο Τμήματα Λογοθεραπείας των Τ.Ε.Ι ανέφεραν πως δε δέχονται φοιτητές με δυσλεξία, παρά μόνο αν πρόκειται για δυσλεξία ήπιας μορφής, ενώ δίνουν τη δυνατότητα στους δυσλεξικούς φοιτητές που δεν γίνονται δεκτοί στο τμήμα να φοιτήσουν στην αμέσως επόμενη επιλογή τους. (Γράφημα 4.8).
Το εύρημα αυτό θέτει το ερώτημα κατά πόσο η λογοθεραπεία είναι ένας τομέας στις απαιτήσεις του οποίου δεν μπορούν να αντεπεξέλθουν οι δυσλεξικοί φοιτητές, ενώ τους δίνεται η δυνατότητα να σπουδάσουν παιδαγωγικά και φιλολογία, όπου οι απαιτήσεις όσον αφορά το γραπτό λόγο είναι πολύ μεγαλύτερες.
Προσωπικά πιστεύουμε ότι η αποδοχή των δυσλεξικών φοιτητών σε όλα τα γνωστικά αντικείμενα δεν είναι μια απλή υπόθεση.
Προϋποθέτει από την πλευρά των πανεπιστημίων τη λήψη ιδιαίτερων μέτρων, ώστε να εξασφαλίζεται η σωστή θεωρητική και πρακτική κατάρτιση των δυσλεξικών φοιτητών ανάλογα με τις ιδιαιτερότητες του κάθε γνωστικού αντικειμένου.
Γράφημα 4.8: Ποσοστό Τμημάτων που δέχονται
Το επόμενο ερώτημα αναφέρεται στο αν υπάρχει ή όχι ενημέρωση του διοικητικού προσωπικού των Α.Ε.Ι και των Τ.Ε.Ι γύρω από το θέμα της δυσλεξίας.
Λέγοντας ενημέρωση εννοούμε στοιχειώδη γνώση των εγκυκλίων και των προεδρικών διαταγμάτων που αφορούν τη δυσλεξία, ώστε να μπορούν οι γραμματείες των τμημάτων να ενημερώνουν τους δυσλεξικούς φοιτητές για τα δικαιώματα και τις υποχρεώσεις τους.
Όπως βλέπουμε από τα αποτελέσματα του Γραφήματος 4.9, τα Τ.Ε.Ι είναι περισσότερο ενημερωμένα από τα Α.Ε.Ι (50% των Τμημάτων των Τ.Ε.Ι αναφέρουν ότι έχουν κάποια ενημέρωση σχετικά με τη δυσλεξία,σε σύγκριση με το 23% των Α.Ε.Ι που δηλώνουν ενημερωμένα για τη δυσλεξία), πιθανόν γιατί τα Τ.Ε.Ι έχουν περισσότερους δυσλεξικούς φοιτητές και το διοικητικό προσωπικό έχει αναγκαστεί να ψάξει τι ισχύει για τη συγκεκριμένη ομάδα φοιτητών και να ενημερώσει τους καθηγητές.
Γράφημα 4.9: Ποσοστό Τμημάτων που έχουν ενημέρωση Για την ίδια ερώτηση, όταν συγκρίναμε ΄Παραδοσιακά’ και ‘Νέα Πανεπιστήμια’ βρήκαμε ότι τα ‘Παραδοσιακά Πανεπιστήμια’ υπερέχουν ελαφρά έναντι των ‘Νέων’ ως προς την ενημέρωση γύρω από τη δυσλεξία, αλλά τα ποσοστά εξακολουθούν να είναι εξαιρετικά χαμηλά (13% έναντι 10%), γεγονός που δείχνει την έλλειψη ενημέρωσης και ευαισθητοποίησης απέναντι στη δυσλεξία και τις επιπτώσεις που έχει για το φοιτητή, τη στιγμή που ο αριθμός των δυσλεξικών φοιτητών στην τριτοβάθμια εκπαίδευση αυξάνεται με ολοένα και μεγαλύτερους ρυθμούς.
Η έρευνά μας έδειξε ότι η ενημέρωση είναι υποτυπώδης (αφορά μόνο τη νομοθετική ρύθμιση για την προφορική εξέταση) και δεν αναφέρεται σε ουσιαστικά θέματα, όπως ο ορισμός και η συμπτωματολογία της δυσλεξίας στους ενήλικες, αποτελεσματικοί τρόποι διδασκαλίας για φοιτητές με δυσλεξία, διευκολύνσεις στη διάρκεια των σπουδών, στρατηγικές υποστήριξης δυσλεξικών φοιτητών σε ακαδημαϊκό επίπεδο κλπ.
Τα δεδομένα που παρουσιάζονται πιο κάτω αφορούν την ύπαρξη φοιτητών σε Α.Ε.Ι και Τ.Ε.Ι που έχουν αναφέρει «ανεπίσημα» ότι έχουν δυσλεξία, χωρίς να έχουν καταθέσει χαρτί στη γραμματεία ή υπάρχει υποψία ότι έχουν δυσλεξία από τους καθηγητές τους, χωρίς όμως να το έχουν δηλώσει επίσημα οι ίδιοι.
Οι λόγοι που ορισμένοι φοιτητές αποφασίζουν να μην ‘αποκαλύψουν’ τη μαθησιακή τους δυσκολία είναι τέσσερις: η προκατάληψη που υπάρχει ακόμα γύρω από τη δυσλεξία, ο φόβος μήπως θεωρηθούν ‘κουτοί’ σε σύγκριση με τους συμφοιτητές τους, η πεποίθηση ότι μπορούν να τα καταφέρουν χωρίς βοήθεια, και ότι δε γνωρίζουν πως και στην τριτοβάθμια εκπαίδευση η δυσλεξία αναγνωρίζεται ως ειδική εκπαιδευτική ανάγκη.
Παρόμοιο εύρημα αναφέρεται από τους Hartas και Hadjikakou (2005) αναφορικά με τους Κύπριους φοιητές με δυσλεξία.
Σύμφωνα με το Γράφημα 4.10 το 10% των τμημάτων των Α.Ε.Ι. και των 21% των τμημάτων των Τ.Ε.Ι. αναφέρουν ότι έχουν συναντήσει φοιτητές που ανεπίσημα έχουν δηλώσει (στη γραμματεία ή σε κάποιους καθηγητές) ότι έχουν δυσλεξία, χωρίς όμως να έχουν καταθέσει στη γραμματεία το απαιτούμενο από το νόμο δικαιολογητικό (ειδική διαγνωστική έκθεση).
Οι φοιτητές των Τ.Ε.Ι αναφέρουν σε μεγαλύτερο βαθμό πρόβλημα δυσλεξίας με ανεπίσημο τρόπο σε σύγκριση με αυτούς των Α.Ε.Ι.
Γράφημα 4.10: Ποσοστό Τμημάτων που έχουν φοιτητές που δηλώνουν ανεπίσημα δυσλεξία ή υπάρχει υποψία
Η ύπαρξη καθηγητή εξειδικευμένου στη δυσλεξία που στηρίζει, παρακολουθεί και βοηθά τους φοιτητές με δυσλεξία στην επίλυση προβλημάτων που παρουσιάζονται στη διάρκεια των σπουδών τους δεν προβλέπεται νομοθετικά στη χώρα μας.
Όμως, το 9% των Τμημάτων Α.Ε.Ι και το 15,5 % των Τμημάτων Τ.Ε.Ι (συνολικά το 12% όλων των Τμημάτων που συμμετείχαν στην έρευνα) δήλωσαν ότι έχουν ορίσει καθηγητή υπεύθυνο για τους φοιτητές με δυσλεξία. (Γράφημα 4.11).
Σε ορισμένα τμήματα το ρόλο αυτό έχει αναλάβει ο πρόεδρος του τμήματος, ενώ σε άλλα τμήματα το ρόλο αυτό έχει ο καθηγητής Ψυχολογίας, εφόσον το γνωστικό αντικείμενο του τμήματος είναι από το χώρο των κοινωνικών και ανθρωπιστικών επιστημών.
Στην ίδια ερώτηση, όταν συγκρίναμε ‘Παραδοσιακά’ και ‘Νέα Πανεπιστήμια’ βρήκαμε πολύ μικρή διαφορά (6% έναντι 4%).
Γράφημα 4.11: Ποσοστό Τμημάτων που έχουν ορίσει Καθηγητή υπεύθυνο για τη δυσλεξία
Η παροχή συμβουλευτικής στήριξης στους φοιτητές σε θέματα σπουδών και διαπροσωπικών σχέσεων αποτελεί εδώ και δεκαετίες μία διεθνώς γνωστή και πολύπλευρα καταξιωμένη πρακτική που συνδέεται αναπόσπαστα με τη συνολική λειτουργία των ανώτατων εκπαιδευτικών ιδρυμάτων.
Στη χώρα μας ο θεσμός αυτός άργησε να βρει το δρόμο του και έχει ζωή μόνο μία δεκαετία (Καλαντζή-Αζίζι, 1996).
Οι νέοι που φοιτούν στα πανεπιστήμια διανύουν μια μεταβατική περίοδο ζωής που σηματοδοτείται από ποικίλες δυσκολίες προσαρμογής και σημαντικές αποφάσεις που οδηγούν σε επαγγελματικές επιλογές.
Η συμβουλευτική στήριξη των φοιτητών με δυσλεξία εντάσσεται στο γενικότερο έργο των συμβουλευτικών υπηρεσιών για γενικευμένη βοήθεια σε θέματα σπουδών και καθημερινών προβλημάτων.
Όταν ρωτήθηκαν τα Α.Ε.Ι και τα Τ.Ε.Ι σχετικά με το αν οι δυσλεξικοί φοιτητές έχουν πρόσβαση σε συμβουλευτικό κέντρο, το 46,5% των Τμημάτων των Α.Ε.Ι. και το 24% των Τμημάτων των Τ.Ε.Ι απάντησαν θετικά.
Με άλλα λόγια, περισσότερα τμήματα των Α.Ε.Ι διαθέτουν συμβουλευτικές υπηρεσίες σε σύγκριση με τα Τ.Ε.Ι (Γράφημα 4.12).
Το εύρημα αυτό δικαιολογείται από το γεγονός ότι τα Τ.Ε.Ι είναι πολύ πιο καινούρια ιδρύματα και ίσως να μην έχουν συνειδητοποιήσει τις δυσκολίες των φοιτητών σε ακαδημαϊκό επίπεδο και την αναγκαιότητα δημιουργίας συμβουλευτικών κέντρων.
Όταν συγκρίναμε τα ‘Παραδοσιακά’ και ‘Νέα’ Πανεπιστήμια η διαφορά ήταν συντριπτική αφού τα ‘Παραδοσιακά’ Πανεπιστήμια προσφέρουν συμβουλευτικές υπηρεσίες στους φοιτητές σε ποσοστό 45% σε σύγκριση με τα ‘Νέα’ Πανεπιστήμια που βρίσκονται σε φάση διοργάνωσης των ψυχο-κοινωνικών τους υπηρεσιών (μόνο το 1,5% προσφέρει συμβουλευτικές υπηρεσίες).
Το όφελος από τις συμβουλευτικές υπηρεσίες είναι μεγαλύτερο για τους δυσλεξικούς φοιτητές αφού δεν υπάρχουν άλλες εξειδικευμένες υπηρεσίες για μαθησιακές δυσκολίες σε επίπεδο τριτοβάθμιας εκπαίδευσης στη χώρα μας.
Γράφημα 4.12: Ποσοστό Τμημάτων που έχουν Συμβουλευτικό Κέντρο για φοιτητές
Τα επόμενα αποτελέσματα αναφέρονται στις ειδικές ρυθμίσεις που έχουν κάνει τα τμήματα των Α.Ε.Ι και Τ.Ε.Ι για τον τρόπο εξέτασης των δυσλεξικών φοιτητών.
Το Π.Δ 86/2001, όπως και το προγενέστερο Π.Δ 57/1990, ορίζει ως τρόπο εξέτασης των δυσλεξικών φοιτητών τόσο στις τμηματικές όσο και στις πτυχιακές εξετάσεις, την προφορική εξέταση.
Ωστόσο, για να εφαρμοστεί το μέτρο πρέπει να υπάρχει έγκριση από τη Γενική Συνέλευση του Τμήματος στο οποίο φοιτά ο δυσλεξικός φοιτητής εφόσον ο ίδιος έχει υποβάλλει γραπτό αίτημα για να εξετάζεται προφορικά.
Από τις απαντήσεις που μας έδωσαν οι γραμματείες των τμημάτων είναι φανερό πως η προφορική εξέταση δεν εφαρμόζεται αδιακρίτως για όλους τους δυσλεξικούς φοιτητές, αλλά κάθε περίπτωση εξετάζεται ατομικά.
Έτσι, το 23% των Τμημάτων των Α.Ε.Ι έχουν προβεί σε ρυθμίσεις για τον τρόπο εξέτασης των δυσλεξικών φοιτητών, σε σύγκριση με το 64% των Τμημάτων των Τ.Ε.Ι που έχουν κάνει αντίστοιχες ρυθμίσεις.
Συμπεραίνουμε ότι τα Τ.Ε.Ι, λόγω του μεγαλύτερου αριθμού δυσλεξικών φοιτητών που σπουδάζουν σ’ αυτά, εγκρίνουν συχνότερα τη ρύθμιση της προφορικής εξέτασης γιατί είναι περισσότεροι οι φοιτητές που τη ζητούν.
Κάνοντας σύγκριση μεταξύ ΄Παραδοσιακών’ και ‘Νέων’ Πανεπιστημίων, τα πρώτα υπερτερούν ελαφρά σε σύγκριση με τα δεύτερα (13% έναντι 10%) ως προς την ψήφιση ειδικών ρυθμίσεων για τον τρόπο εξέτασης των δυσλεξικών
Γράφημα 4.13: Ποσοστό Τμημάτων που έχουν κάνει ειδικές ρυθμίσεις για τον τρόπο εξέτασης των φοιτητών
Στη βιβλιογραφία γίνεται λόγος για ποικιλία υποστηρικτικών μέτρων και εξειδικευμένων υπηρεσιών που παρέχονται στους φοιτητές με δυσλεξία στα ξένα πανεπιστήμια.
Οι Smith, Carroll και Elkins (2000) περιγράφουν 21 εξειδικευμένες υπηρεσίες και διευκολύνσεις που προσφέρονται στα περισσότερα αυστραλιανά πανεπιστήμια, ενώ πάνω από 15 είναι οι διευκολύνσεις που παρέχονται στα αμερικανικά πανεπιστήμια για τους φοιτητές με μαθησιακές δυσκολίες (Vogel και συν., 1998).
Στη χώρα μας, σε αντίθεση με ό,τι περιμέναμε, έχουν αρχίσει δειλά να υιοθετούνται υποστηρικτικές πρακτικές για τη διευκόλυνση της φοίτησης των δυσλεξικών φοιτητών στα Α.Ε.Ι και Τ.Ε.Ι.
Από το Γράφημα 4.14 βλέπουμε ότι τα μέτρα που υιοθετούνται για τους δυσλεξικούς φοιτητές είναι κατά σειρά προτίμησης: προφορική εξέταση (50%), ενημέρωση των καθηγητών ώστε να ξέρουν από πριν ποιοι φοιτητές αντιμετωπίζουν πρόβλημα δυσλεξίας (2%), περισσότερος χρόνος στις εξετάσεις (2%), επιείκεια στη βαθμολόγηση των γραπτών ιδιαίτερα ως προς την ορθογραφία και τη σύνταξη (1%), διάβασμα των απαντήσεων των θεμάτων από τον ίδιο το φοιτητή (1%), χωριστή αίθουσα εξετάσεων (0,3%) και παροχή βοήθειας στο δυσλεξικό φοιτητή στο πλαίσιο σεμιναριακού μαθήματος ή εργαστηρίου (0,3%).
Γράφημα 4.14: Ευνοϊκές ρυθμίσεις για φοιτητές με δυσλεξία * Επεξηγήσεις και αριθμός τμημάτων (n)
Περισ.ώρα =Περισσότερη ώρα (συνήθως μισή ώρα) στη γραπτή εξέταση (n=6).
Επιείκεια=Επιείκεια στη βαθμολόγηση του γραπτού (δεν υπολογίζουν ορθογραφικά και συντακτικά
Ενημ.Καθηγ.=Ενημέρωση από τη Γραμματεία ή από τον ίδιο το φοιτητή/τρια ότι υπάρχει πρόβλημα
Χωρ.αίθ.=Εξέταση από τον Καθηγητή σε χωριστή αίθουσα (συνήθως στο γραφείο του) (n=1).
Σεμινάρ.=Βοήθεια στο δυσλεξικό φοιτητή στα πλαίσια σεμιναριακού μαθήματος ή εργαστηρίου (n=1).
Διαβάζ.απαντ.=Διαβάζουν στον Καθηγητή αυτά που έχουν γράψει (n=3).
Συμπερασματικά, τα αποτελέσματα της ποσοτικής έρευνας υποδηλώνουν ότι τα ελληνικά πανεπιστήμια βρίσκονται σε φάση διερεύνησης του φαινομένου της δυσλεξίας και υιοθέτησης στοιχειωδών πρακτικών, ως προς την κάλυψη των αναγκών των δυσλεξικών φοιτητών.
Μία τάση που διαφαίνεται είναι πως οι υποστηρικτικές πρακτικές και τα ανάλογα μέτρα εξαρτώνται από τον αριθμό των δυσλεξικών φοιτητών που φοιτούν σε κάθε Τμήμα, χωρίς να υπάρχει ενιαία πολιτική αντιμετώπισης του προβλήματος της δυσλεξίας σε επίπεδο τριτοβάθμιας εκπαίδευσης.
Η δυσλεξία αντιμετωπίζεται ως προσωπικό-ατομικό πρόβλημα χωρίς να υπάρχει ολοκληρωμένη και σαφής πρόβλεψη για όλους τους δυσλεξικούς φοιτητές.
Από τα ιδρύματα τριτοβάθμιας εκπαίδευσης τα Τ.Ε.Ι έχουν κάνει γοργότερα βήματα προς την υιοθέτηση υποστηρικτικών μέτρων για τη δυσλεξία ίσως λόγω του μεγαλύτερου αριθμού δυσλεξικών φοιτητών που φοιτούν σε αυτά.
Τα Α.Ε.Ι προχωρούν σε αλλαγές με πιο αργούς ρυθμούς, ίσως επειδή δεν τους έχει προβληματίσει στον ίδιο βαθμό το θέμα της δυσλεξίας.
Τα αποτελέσματα της παρούσας έρευνας οδήγησαν σε συμπεράσματα για τα εξής συχνότητα εμφάνισης δυσλεξίας στον ελληνικό φοιτητικό πληθυσμό, επαγγελματικές προτιμήσεις δυσλεξικών φοιτητών, ενημέρωση γύρω από τη δυσλεξία, ‘αδιάγνωστοι’ φοιτητές ή ‘μη δηλωμένοι’ δυσλεξικοί, ορισμός ‘υπεύθυνου’ καθηγητή για τους φοιτητές με μαθησιακές δυσκολίες, ευνοϊκές ρυθμίσεις ακαδημαϊκής φύσης για τους δυσλεξικούς φοιτητές.
Οι εμπειρίες των δυσλεξικών φοιτητών που σπουδάζουν στα ανώτατα εκπαιδευτικά ιδρύματα της χώρας μας, τα ιδιαίτερα χαρακτηριστικά τους αλλά και τα αποτελέσματα στις δοκιμασίες άγχους, αυτοεκτίμησης και γραπτής έκφρασης στις οποίες υποβλήθηκαν, παρουσιάζονται για να σκιαγραφήσουν την εικόνα του Έλληνα δυσλεξικού φοιτητή και να διαφωτίσουν πλευρές της προσωπικότητάς του που σχετίζονται με τη δυσλεξία.
Οι δεκαέξι περιπτώσεις (έντεκα άντρες και πέντε γυναίκες) που επιλέχθηκαν προέρχονται από το γενικότερο πληθυσμό των δυσλεξικών φοιτητών, διαφέρουν στα δημογραφικά, κοινωνικά και εκπαιδευτικά χαρακτηριστικά (ηλικία, φύλο, επάγγελμα γονέων, τρόπος εισαγωγής στο πανεπιστήμιο, εκπαιδευτικό ίδρυμα, αντικείμενο σπουδών) και έχουν διαφορετικές ‘ιστορίες ζωής’.
Τα ονόματα είναι φανταστικά αλλά τα βιογραφικά στοιχεία απολύτως αληθινά.
Η εικόνα κάθε φοιτητή βασίστηκε στη συγκέντρωση και ανάλυση πληροφοριών γύρω από: το σχολικό και εκπαιδευτικό του ιστορικό, τις τωρινές εμπειρίες και τα προβλήματα που αντιμετωπίζει στο πανεπιστήμιο, την εικόνα που έχει για τον εαυτό του και τις σχέσεις του με την οικογένεια και τους το άγχος και τις ανησυχίες που βιώνει, τα σχέδια του για το μέλλον, τις δυσκολίες του στο γραπτό λόγο, Επιπλέον, τα αποτελέσματα από την αξιολόγηση των φοιτητών στις κλίμακες και οι απαντήσεις τους στα ερωτηματολόγια αντιπαρατέθηκαν με τα δεδομένα των συνεντεύξεων οι οποίες πραγματοποιήθηκαν για να διαφωτίσουν τα ποσοτικά ευρήματα και το όλο πρόβλημα της δυσλεξίας στους φοιτητές γενικότερα.
Δέκα περιπτώσεις επιλέχτηκαν να παρουσιαστούν
Ο Κωνσταντίνος είναι 22 χρονών και σπουδάζει στο Τμήμα Ραδιολογίας-Ακτινολογίας του Τ.Ε.Ι.
Αθήνας.
Προέρχεται από οικογένεια χαμηλού μορφωτικού επιπέδου.
Έχει μία αδερφή και έναν αδερφό για τον οποίο πιστεύει πως έχει και αυτός μαθησιακές δυσκολίες, χωρίς όμως να έχει επίσημα εξακριβωθεί.
Ο Κωνσταντίνος παρακολούθησε την Γ΄ Λυκείου δύο φορές και έδωσε πανελλήνιες εξετάσεις τρεις φορές.
Η διάγνωση δυσλεξίας του έγινε σε ηλικία 17 χρονών στη Γ΄ Λυκείου στο Ιπποκράτειο Νοσοκομείο Θεσσαλονίκης μετά από παρότρυνση μίας φιλολόγου.
Πέρασε στο Τ.Ε.Ι. της Αθήνας σε ηλικία 21 ετών.
Στο ενδιάμεσο διάστημα, μέχρι να περάσει στην τριτοβάθμια εκπαίδευση, εκπλήρωσε τις στρατιωτικές του υποχρεώσεις.
Στο Ερωτηματολόγιο Ανίχνευσης Δυσλεξίας για Ενήλικες (Adult Dyslexia Checklist) συγκέντρωσε βαθμολογία 57, γεγονός που υποδηλώνει ήπιο πρόβλημα δυσλεξίας με τάση προς μέτρια μορφή δυσλεξίας.
Η επίδοση του Κωνσταντίνου στο δημοτικό ήταν χειρότερη σε σύγκριση με των συμμαθητών του, τα γραπτά του ήταν πολύ χειρότερα από τις πραγματικές του δυνατότητες και είχε περίπου το ίδιο άγχος με τα υπόλοιπα παιδιά.
Στο γυμνάσιο και το λύκειο ο ίδιος λέει πως τα πήγαινε μέτρια, ενώ τα γραπτά του ήταν πολύ χειρότερα από τις πραγματικές του δυνατότητες.
Οι βαθμοί του στο λύκειο ήταν γύρω στο 13-14, όσο εξεταζόταν γραπτά.
Την πρώτη φορά που έδωσε πανελλήνιες εξετάσεις δεν πέρασε.
Τη δεύτερη φορά, που έδωσε προφορικά με το χαρτί της δυσλεξίας, σημείωσε πολύ υψηλή επίδοση.
Αυτή τη δεύτερη φορά τα πήγε πολύ καλύτερα απ’ό,τι περίμενε ο ίδιος, απ’ό,τι πίστευαν οι καθηγητές του και απ’ό,τι περίμεναν οι γονείς του.
Παρόλ’ αυτά και πάλι δεν πέρασε, γιατί οι χαμηλοί βαθμοί που είχε στη Β΄και Γ΄Λυκείου, και οι οποίοι συνυπολογίζονταν τον άφησαν εκτός τριτοβάθμιας εκπαίδευσης.
Την τρίτη φορά που συμμετείχε στις Γενικές Εξετάσεις απλώς κατέθεσε το μηχανογραφικό του και πέρασε στο Τμήμα Ραδιολογίας-Ακτινολογίας.
Το Τμήμα αυτό, παρόλο που δεν ήταν η πρώτη του επιλογή, το διάλεξε, γιατί του αρέσει η ανατομία και επειδή έχει άμεση σχέση με τον άνθρωπο.
Στο πανεπιστήμιο που είναι τώρα πιστεύει ότι τα καταφέρνει καλύτερα από τους συμφοιτητές του ακαδημαϊκά, έχει περισσότερο άγχος για τις σπουδές του και τα γραπτά του εξακολουθούν να είναι πολύ χειρότερα από τις πραγματικές του ικανότητες.
Στην κλίμακα άγχους ο Κωνσταντίνος παρουσιάζει χαμηλό άγχος κατάστασης (Μ.Ο.=20, τ.α.=10,02) και μέτριο άγχος προδιάθεσης (Μ.Ο.=33, τ.α.=9,18).
Αυτό σημαίνει ότι το πρόβλημα της δυσλεξίας δεν του δημιουργεί συναισθήματα φόβου, έντασης και ανησυχίας.
Το άγχος του δηλαδή κυμαίνεται σε φυσιολογικά επίπεδα.
Ιδιαίτερα σημαντικό είναι ότι ο Κωνσταντίνος έχει υψηλή αυτοεκτίμηση (συνολικό πηλίκο=115, τ.α.=15) με υψηλά επίπεδα αυτοεκτίμησης στον οικογενειακό και κοινωνικό τομέα (σ.β.=13) και μέση αυτοεκτίμηση στους υπόλοιπους τομείς (ακαδημαϊκό, γενικό και προσωπικό τομέα, σ.β.=12,
Τα σχέδια του για το μέλλον είναι να ασχοληθεί με επάγγελμα από το χώρο των επιστημών υγείας.
O ίδιος παραδέχεται ότι συνέχισε στην τριτοβάθμια εκπαίδευση για να αποδείξει ότι αξίζει και δεν είναι τεμπέλης.
Σκέφτεται, τελειώνοντας τη σχολή, να δουλέψει ως τεχνολόγος-ακτινολόγος και, παράλληλα, να συνεχίσει στην Ιατρική για να γίνει γιατρός- ακτινολόγος.
Στην ερώτηση ‘τι μπορεί να τον εμποδίσει από το να κάνει αυτό που θέλει’, μας απάντησε ότι η δυσλεξία και η δυσκολία του στην απομνημόνευση μπορεί να τον δυσκολέψουν στο να σπουδάσει ιατρική καθώς και το ότι δε γνωρίζει ξένη γλώσσα.
Το γραπτό του με θέμα ‘Πώς περνώ τη φοιτητική μου ζωή’ έχει συνολική έκταση 515 λέξεων (222 λέξεις στο πρώτο 10΄, 169 λέξεις στο δεύτερο 10΄ και 124 λέξεις στο τρίτο 10΄).
Το ποσοστό ορθογραφικών λαθών ήταν 25% υψηλότερο από όλους τους φοιτητές που συμμετείχαν στην έρευνα, ενώ το ποσοστό επαναλαμβανόμενων ορθογραφικών λαθών ήταν 7,2%.
Εντοπίστηκαν οχτώ φωνολογικά λάθη που αντιστοιχούν σε ποσοστό 1,5% (διάβαζμα αντί διάβασμα, πειζματάρης αντί πεισματάρης, καταθέρεις αντί καταφέρεις, έτι αντί έτσι, λοιπός αντί λοιπόν, τεμπελέκα αντί τεμπελάκο, θε αντί θα, του αντί τους), δύο γραμματικά λάθη («πού να κρυφτεί από τον εαυτό σου», «περνάω τον καιρός μου») και μία πρόταση που δεν βγαίνει νόημα.
Σε οχτώ σημεία απουσιάζουν τα σημεία στίξης, ενώ ο λόγος του είναι συχνά παρορμητικός.
Το γραπτό του Κωνσταντίνου παρουσιάζει τα μεγαλύτερα προβλήματα στην επιφανειακή δομή (ορθογραφία).
Τα αποτελέσματα της γραπτής δοκιμασίας συμφωνούν με την απάντηση που έδωσε στο ερωτηματολόγιο ότι τα γραπτά του είναι πολύ χειρότερα από τις πραγματικές του δυνατότητες.
Η Κωνσταντίνα είναι 20 χρονών και σπουδάζει στο Παιδαγωγικό Τμήμα Δημοτικής Εκπαίδευσης του Πανεπιστημίου Αθηνών.
Προέρχεται από οικογένεια υψηλού κοινωνικο- οικονομικού επιπέδου και, λόγω του επαγγέλματος του πατέρα της, άλλαζε τακτικά πόλεις και σχολεία στη διάρκεια των σχολικών της χρόνων.
Η δασκάλα της Α΄Δημοτικού είχε πει στη μητέρα της ότι έγραφε ανάποδα κάποια γράμματα και έπρεπε να το εξετάσουν.
Στην ΣΤ΄Δημοτικού πήγαν σε ιδιωτικό κέντρο στην Αθήνα, όπου της είπαν ότι έχει δυσλεξία.
Επίσημη διάγνωση της έγινε σε ηλικία 13 χρονών, όταν πήγαινε Α΄ Γυμνασίου, στο Κέντρο Ψυχικής Υγείας Περιστερίου. συγκέντρωσε βαθμολογία 63, η οποία αντιστοιχεί σε σοβαρή μορφή δυσλεξίας.
Έχει τον υψηλότερο βαθμό δυσλεξίας μαζί με έναν άλλους δύο φοιτητές απ’ όσους συμμετείχαν στην έρευνα.
Οι δυσκολίες της είναι πολλές και καλύπτουν την ανάγνωση, την κατανόηση κειμένου, το γράψιμο, τον προσανατολισμό στο χώρο κλπ.
Αναφερόμενη στα σχολικά χρόνια, η Κωνσταντίνα θυμάται πως στο δημοτικό τα πήγαινε καλύτερα στο σχολείο σε σύγκριση με τους συμμαθητές της, είχε πολύ περισσότερο άγχος από αυτούς και τα γραπτά της ήταν πολύ χειρότερα από τις πραγματικές της δυνατότητες.
Ακόμη θυμάται πως παραπονιόταν συχνά για πόνους στην κοιλιά χωρίς λόγο.
Στο γυμνάσιο και στο λύκειο τα πήγαινε μέτρια στο σχολείο αλλά τα γραπτά της ήταν πολύ χειρότερα από τις πραγματικές της ικανότητες.
Πανελλήνιες εξετάσεις έδωσε στη Β΄ και Γ΄Λυκείου σύμφωνα με το σύστημα που ίσχυε τότε.
Στη Β΄Λυκείου τα πήγε μέτρια σε σχέση με ό,τι περίμενε η ίδια, χειρότερα απ΄ό,τι περίμεναν οι καθηγητές της και καλύτερα απ΄ό,τι πίστευαν οι γονείς της.
Στη Γ΄Λυκείου τα πήγε καλύτερα απ΄ό,τι περίμενε η ίδια, καλύτερα απ΄ό,τι περίμεναν οι καθηγητές της και καλύτερα απ’ ό,τι πίστευαν οι γονείς της.
Έτσι, πέρασε στο Παιδαγωγικό Τμήμα που ήταν η δεύτερη επιλογή της.
Η πρώτη επιλογή της ήταν το Χημικό τμήμα.
Ειδική βοήθεια για τη δυσλεξία είχε συστηματικά για τρία χρόνια (από την ΣΤ΄Δημοτικού μέχρι τη Β΄ Γυμνασίου) από λογοπεδικό.
Από κει και πέρα έκανε κάποια μαθήματα σποραδικά όποτε χρειαζόταν.
Στο πανεπιστήμιο αναφέρει ότι τα καταφέρνει μέτρια σε σύγκριση με τους συμφοιτητές της, έχει πολύ λιγότερο άγχος για τις σπουδές της και τα γραπτά της είναι χειρότερα από τις πραγματικές της ικανότητες.
Είναι καλή στην Ψυχολογία και στις Θεωρίες Αγωγής και χειρότερη στα Μαθηματικά.
Δεν έχει καταθέσει το χαρτί δυσλεξίας για να δίνει προφορικά, γιατί ορισμένα μαθήματα όπως τα Μαθηματικά και η Φυσική προτιμά να τα δίνει γραπτά.
Στην κλίμακα άγχους η Κωνσταντίνα παρουσιάζει χαμηλό άγχος κατάστασης (Μ.Ο.=25, τ.α.=11,95) και υψηλό άγχος προδιάθεσης (Μ.Ο.=56, τ.α.=10,15).
Αυτό σημαίνει ότι είναι γενικά αγχώδης ως άτομο και αντιμετωπίζει συναισθηματικά πιεστικές καταστάσεις που της δημιουργούν αρνητικά συναισθήματα φόβου, ανησυχίας, θυμού ή νευρικότητας.
Η αυτοεκτίμησή της είναι μέση (Μ.Ο.=92, τ.α.=15) με μικρές διαφοροποιήσεις στους επιμέρους τομείς: η ακαδημαϊκή, γενική και οικογενειακή της αυτοεκτίμηση είναι μέση (σ.β.=11, σ.β.=8, σ.β.=12) ενώ η προσωπική και κοινωνική της αυτοεκτίμηση είναι χαμηλή (σ.β.=6, σ.β.=7).
Επειδή η προσωπική αυτοεκτίμηση αναφέρεται στις ενδόμυχες αντιλήψεις του ατόμου για την αυτο-αξία του και το άγχος, η χαμηλή βαθμολογία προσωπικής αυτοεκτίμησης συνδυάζεται με το υψηλό άγχος προδιάθεσης που παρουσιάζει η Κωνσταντίνα.
Ενώ από μικρή ήθελε να γίνει δασκάλα, το λύκειο στράφηκε προς το επάγγελμα του χημικού.
Πάντως δεν έχει μετανιώσει που πέρασε στο Παιδαγωγικό Τμήμα.
Θα ήθελε να ασχοληθεί με παιδιά με ειδικές ανάγκες και να κάνει μεταπτυχιακό στη λογοθεραπεία.
Της αρέσουν πολύ τα παιδιά και πιστεύει ότι θα τα καταφέρει.
Φοβάται ότι η δυσλεξία μπορεί να αποτελέσει εμπόδιο στην επαγγελματική της καριέρα.
Αξιολογώντας το δείγμα της γραφής της παρατηρούμε ότι η συνολική του έκταση είναι 495 λέξεις (174 λέξεις στο πρώτο 10΄, 137 λέξεις στο δεύτερο 10΄, 184 λέξεις στο τρίτο 10΄).
Το ποσοστό ορθογραφικών λαθών ήταν 5,4%, ενώ το ποσοστό επαναλαμβανόμενων ορθογραφικών λαθών ήταν 1%.
Ακόμη, υπήρχαν είκοσι φωνολογικά λάθη (μπέρδεμα φ-θ, μ- ν, γ-λ, δ-σ, τ-θ, ω-ε., σχ-χρ) που αντιστοιχούν σε ποσοστό 4%.
Εντοπίστηκαν τέσσερα συντακτικά λάθη («η πόλη.. είναι ένα αχανές τοπίου», «Δεν υπάρχουν οι κατάλληλες προϋποθέσεις για να έχει μια φοιτητική ζωή που έχουν τα παιδιά στην επαρχία»..) και τρία λάθη γραμματικής (ασυμφωνία ρήματος-προσώπου ή ρήματος-αντικειμένου).
Ως προς τον τονισμό συνηθίζει να βάζει τον τόνο στην τελευταία συλλαβή των λέξεων.
Οι ιδέες της συχνά επαναλαμβάνονται με περίπου τα ίδια λόγια και σε κοντινό σημείο (Πρώτο παράδειγμα: «είναι τόσα πολλά πράγματα να κάνεις..», η επόμενη πρόταση «Έχεις συνέχεια πράγματα να κάνεις» και αμέσως μετά «Και εκεί χρειάζεται να κάνεις πολλά πράγματα..».
Δεύτερο παράδειγμα: «Με συναρπάζει το γεγονός ότι ασχολούμαστε με παιδιά», αμέσως μετά «Μου αρέσει ότι το αντικείμενο είναι τα παιδιά» και στη συνέχεια «Με ευχαριστεί το γεγονός ότι τα περισσότερα μαθήματα ασχολούνται με τα παιδιά…»).
Από το δείγμα γραφής της φαίνεται ότι η Κωνσταντίνα αντιμετωπίζει σημαντικές δυσκολίες στην οργάνωση των ιδεών της, αλλά και στη σωστή φωνολογική και ορθογραφική αναπαράσταση των λέξεων.
Το γραπτό της έχει τις περισσότερες αδυναμίες σε σύγκριση με τα γραπτά των υπολοίπων φοιτητών του δείγματος.
Δεδομένου ότι φοιτά σε σχολή με υψηλές ακαδημαϊκές απαιτήσεις και πολλές γραπτές εργασίες, αυτό αποτελεί πρόβλημα.
Η εικόνα του γραπτού της δικαιολογεί την υψηλή βαθμολογία που συγκέντρωσε στο Ερωτηματολόγιο Ανίχνευσης Δυσλεξίας για Ενήλικες.
Ο Παύλος είναι 19 χρονών και σπουδάζει στο Τμήμα Μηχανολογίας του Τ.Ε.Ι.
Πειραιά.
Προέρχεται από οικογένεια υψηλού μορφωτικού επιπέδου και έχει ένα μικρότερο αδερφό με διαγνωσμένη δυσλεξία.
Η διάγνωση δυσλεξίας του έγινε στην τρίτη Δημοτικού σε ηλικία 8 χρονών στο Παιδοψυχιατρικό Νοσοκομείο Αθηνών (ιατροπαιδαγωγικό κέντρο Νέας Σμύρνης).
Στο Τ.Ε.Ι του Πειραιά ήρθε με μετεγγραφή από το Τ.Ε.Ι Κρήτης όπου είχε
Στο Ερωτηματολόγιο Ανίχνευσης Δυσλεξίας για Ενήλικες (Adult Dyslexia Checklist) ο Παύλος έχει βαθμολογία 63, η οποία είναι υψηλή και υποδηλώνει σοβαρή μορφή δυσλεξίας.
Περιγράφοντας τις σχολικές του εμπειρίες αναφέρει πως στο δημοτικό τα πήγαινε μέτρια σε σύγκριση με τα άλλα παιδιά, είχε περίπου το ίδιο άγχος με τους συμμαθητές του και τα γραπτά του ήταν πολύ χειρότερα από τις πραγματικές του ικανότητες.
Στο γυμνάσιο και το λύκειο τα κατάφερνε χειρότερα από τους συμμαθητές του και τα γραπτά του ήταν χειρότερα από τις πραγματικές του ικανότητες.
Ο μέσος όρος του στη Β΄Λυκείου ήταν 14 και στην Γ΄Λυκείου 17,5.
Στις πανελλήνιες πέρασε με μέσο όρο 11,5 στο Τ.Ε.Ι Μηχανολογίας Κρήτης, ενώ ήθελε να φοιτήσει στο Πολυτεχνείο.
Ειδική βοήθεια για τη δυσλεξία δεν είχε ποτέ, αλλά τον βοηθούσε η μητέρα του στα μαθήματα από την Α΄Δημοτικού.
Διάλεξε τη Μηχανολογία, γιατί του αρέσει να ασχολείται με
Στο πανεπιστήμιο τα καταφέρνει μέτρια σε σύγκριση με τους συμφοιτητές του, έχει περισσότερο άγχος από αυτούς και τα γραπτά του είναι χειρότερα από τις πραγματικές του ικανότητες.
Δεν έχει δηλώσει πρόβλημα δυσλεξίας και εξετάζεται γραπτά όπως και οι υπόλοιποι φοιτητές.
Είναι καλύτερος στη μηχανική, στα εργαστήρια των μαθημάτων και χειρότερος στα θεωρητικά μαθήματα.
Στην κλίμακα άγχους ο Παύλος έχει μέτριο άγχος κατάστασης (Μ.Ο.=38, τ.α.=10,02) και υψηλό άγχος προδιάθεσης (Μ.Ο.=51, τ.α.=9,18).
Αυτό σημαίνει ότι η δυσλεξία τού δημιουργεί συναισθήματα έντασης και ανησυχίας με τάση να αντιλαμβάνεται αγχογόνες καταστάσεις ως απειλητικές ή επικίνδυνες σε βαθμό δυσανάλογο προς τον αντικειμενικό κίνδυνο.
Το υψηλό άγχος συνδυάζεται με τη συνολική χαμηλή αυτοεκτίμηση που έχει (Μ.Ο.=83, τ.α.=15).
Η κοινωνική και προσωπική αυτοεκτίμηση είναι οι τομείς που έχει τη χαμηλότερη βαθμολογία (σ.β.=6 και σ.β.=4), πράγμα που σημαίνει ότι ο Παύλος δυσκολεύεται στις διαπροσωπικές σχέσεις εκτός οικογενείας και έχει χαμηλή εικόνα για τον
Στην επιλογή της σχολής που διάλεξε να σπουδάσει, επηρεάστηκε από το επάγγελμα του πατέρα του, που είναι μηχανολόγος μηχανικός.
Τα μελλοντικά του σχέδια είναι να δουλέψει ως μηχανολόγος σε πλοία.
Πιστεύει ότι το μοναδικό εμπόδιο που μπορεί να συναντήσει στην επαγγελματική του σταδιοδρομία είναι το ότι δε γνωρίζει ξένη γλώσσα.
Το δείγμα γραφής του ήταν συνολικής έκτασης 224 λέξεων (91 λέξεις στο πρώτο 10΄, 84 λέξεις στο δεύτερο 10΄ και 49 λέξεις στο τρίτο 10΄).
Το ποσοστό των ορθογραφικών λαθών ήταν 8,9%.
Η δομή του γραπτού του είναι καλή χωρίς γραμματικά και συντακτικά λάθη με εξαίρεση μία περίοδο έντεκα γραμμών περίπου στη μέση του δοκιμίου, όπου απουσιάζουν τέσσερα σημεία στίξης.
Οι προτάσεις του είναι μικρές και ο τρόπος που γράφει απλοϊκός.
Στη βιβλιογραφία αναφέρεται ότι οι δυσλεξικοί φοιτητές υιοθετούν συχνά απλοϊκό στιλ γραψίματος και περιορισμένο λεξιλόγιο στην προσπάθεια τους να αποφύγουν τα ορθογραφικά και γραμματικά λάθη, κι αυτό έχει ως αποτέλεσμα να μειονεκτεί το παραγόμενο γραπτό σε πληρότητα ως προς το περιεχόμενο (Sterling και συν., 1998 Farmer, Riddick & Sterling, 2002).
Κάτι τέτοιο φαίνεται να συμβαίνει με τον Παύλο, του οποίου τα αποτελέσματα στη γραπτή δοκιμασία επιβεβαιώνουν την υψηλή βαθμολογία που συγκέντρωσε στο Ερωτηματολόγιο Ανίχνευσης Δυσλεξίας για Ενήλικες.
Ο Δημήτρης είναι 19 ετών και σπουδάζει Λογιστική στο Τ.Ε.Ι.
Χαλκίδας.
Προέρχεται από οικογένεια μεσαίου κοινωνικο-οικονομικού επιπέδου.
Η διάγνωση δυσλεξίας του έγινε σε ηλικία 15 χρονών, στις αρχές της Γ΄ Γυμνασίου στο Ιατροπαιδαγωγικό Κέντρο Παλλήνης.
Έδωσε προφορικά στις πανελλήνιες και πέρασε στο Τμήμα Λογιστικής Χαλκίδας.
Η πρώτη του προτίμηση ήταν τα τμήματα Μαθηματικών και Πληροφορικής Α.Ε.Ι και Τ.Ε.Ι.
Δημήτρης έχει βαθμολογία 44, η οποία αντιστοιχεί σε ήπιο πρόβλημα δυσλεξίας.
Στο δημοτικό τα πήγαινε μέτρια σε σύγκριση με τους συμμαθητές του, είχε περίπου το ίδιο άγχος με αυτούς και τα γραπτά του ήταν χειρότερα από τις πραγματικές του ικανότητες.
Στο γυμνάσιο και το λύκειο η κατάσταση ήταν ίδια: τα πήγαινε μέτρια στο σχολείο και τα γραπτά του ήταν χειρότερα από τις πραγματικές του ικανότητες.
Για να μπει στο πανεπιστήμιο έδωσε εξετάσεις στη Β΄και Γ΄Λυκείου.
Στις εξετάσεις της Β΄ Λυκείου τα πήγε χειρότερα απ΄ό,τι περίμενε ο ίδιος, μέτρια σε σχέση με το τι περίμεναν οι καθηγητές του και μέτρια σε σχέση με τις προσδοκίες των γονιών του.
Στις εξετάσεις της Γ΄Λυκείου τα πήγε μέτρια σε σχέση με το τι περίμενε ο ίδιος, μέτρια σε σχέση με το τι περίμεναν οι καθηγητές του και μέτρια σε σχέση με το τι πίστευαν οι γονείς του.
Ο μέσος όρος με τον οποίο πέρασε στο Τ.Ε.Ι Χαλκίδας ήταν 12,8.
Στο πανεπιστήμιο τα καταφέρνει καλύτερα από τους συμφοιτητές του, έχει περισσότερο άγχος από αυτούς και τα γραπτά του είναι χειρότερα από τις πραγματικές του ικανότητες.
Είναι καλύτερος στη Λογιστική και στα εργαστήρια Η/Υ και χειρότερος στα θεωρητικά μαθήματα.
Εξετάζεται προφορικά ή γραπτά και καταθέτει μαζί και τη διάγνωση δυσλεξίας για ενημέρωση των καθηγητών.
Στην κλίμακα άγχους ο Δημήτρης έχει μέτριο άγχος κατάστασης (Μ.Ο.=27, τ.α.=10,02) και μέτριο άγχος προδιάθεσης (Μ.Ο.=51, τ.α.=9,18).
Αυτό σημαίνει ότι το άγχος του είναι μέσα σε φυσιολογικά επίπεδα, χωρίς να του δημιουργεί συναισθηματικά προβλήματα και ανησυχίες.
Η συνολική του αυτοεκτίμηση είναι υψηλή (Μ.Ο.=119, τ.α.=15) και φαίνεται ότι έχει πολύ θετική εικόνα για τον εαυτό του, τόσο γενικά όσο και σε επιμέρους τομείς, όπως είναι η οικογένεια, οι κοινωνικές σχέσεις, ο ακαδημαϊκός τομέας και ο προσωπικός τομέας.
Όσον αφορά τις επαγγελματικές του φιλοδοξίες, από μικρός ήθελε να γίνει μαθηματικός.
Τα σχέδια του για το μέλλον είναι να δουλέψει ως λογιστής.
Στην επιλογή αυτή επηρεάστηκε και από τη μητέρα του που είναι λογίστρια.
Δεν πιστεύει ότι υπάρχει κάτι που να τον εμποδίσει από το να κάνει αυτό που θέλει.
Το δείγμα της γραφής του είχε έκταση 324 λέξεις (80 λέξεις στο πρώτο 10΄, 117 λέξεις στο δεύτερο 10΄, 127 λέξεις στο τρίτο 10΄).
Το ποσοστό ορθογραφικών λαθών ήταν 11,7% ενώ υπήρχαν έξι φωνολογικά λάθη (ελεύερο αντί ελεύθερο, προρσπαθώ αντί προσπαθώ, ιδαίτερα αντί ιδιαίτερα, είχω αντί έχω, έστι αντί έτσι, σχολές αντί σχολής) που αντιστοιχούν σε ποσοστό 1,8%.
Σε έξι περιόδους απουσιάζουν τα σημεία στίξης.
Η δομή, η σύνταξη και οι ιδέες του είναι καλές.
Τα αποτελέσματα της γραπτής έκφρασης επιβεβαιώνουν ότι ο Δημήτρης έχει ήπιο πρόβλημα δυσλεξίας.
Η μαθησιακή του δυσκολία δεν του δημιουργεί προβλήματα στην καθημερινή ζωή, στις σπουδές του ή στην ψυχο-συναισθηματική του υγεία.
Είναι από τις περιπτώσεις που η δυσλεξία έχει επιδράσει θετικά στην εικόνα που έχει για τον εαυτό του και τις ικανότητές του.
Η Μυρσίνη είναι 26 χρονών και φοιτά στο Τμήμα Γεωτεχνολογίας και Περιβάλλοντος του Τ.Ε.Ι.
Δυτικής Μακεδονίας.
Βρίσκεται στο ενδέκατο εξάμηνο σπουδών, έχει ξεπεράσει δηλαδή κατά ένα έτος τον προβλεπόμενο χρόνο σπουδών, αλλά για ένα χρόνο είχε διακόψει τις σπουδές της.
Τώρα τις συνεχίζει κανονικά, με σκοπό να πάρει το πτυχίο της.
Γεννήθηκε στην Ιταλία και ήρθε στην Ελλάδα σε ηλικία 6 μηνών.
Πρώτη διάγνωσή της έγινε στην Ιταλία, όταν ήταν 7 ετών.
Η διάγνωση στηρίχτηκε σε δοκιμασίες προσανατολισμού, ψυχοκινητικής ανάπτυξης και εστίασης των οφθαλμών.
Επίσημη διάγνωση δυσλεξίας πήρε στην Γ΄ Γυμνασίου στο Ψυχολογικό Κέντρο Β.
Ελλάδος (παράρτημα Ξάνθης).
Το χαρτί της διάγνωσης δόθηκε στους καθηγητές για ενημέρωση, αλλά συνέχισε να δίνει γραπτά, με αποτέλεσμα να μείνει μεταξεταστέα σε κάποια μαθήματα στο Γυμνάσιο.
Τελειώνοντας το ενιαίο λύκειο συνέχισε για δύο χρόνια σε τεχνικό επαγγελματικό λύκειο, για να μπορέσει να εισαχθεί στην τριτοβάθμια εκπαίδευση.
Στο Ερωτηματολόγιο Ανίχνευσης Δυσλεξίας για Ενήλικες (Adult Dyslexia Checklist) η Μυρσίνη συγκεντρώνει βαθμολογία 42, που είναι το όριο για να θεωρηθεί κάποιος ως δυσλεξικός.
Αυτό σημαίνει ότι η δυσλεξία της είναι ήπιας μορφής και έχει αντισταθμίσει πολλές από τις δυσκολίες της.
Στο δημοτικό, η Μυρσίνη τα πήγαινε πολύ χειρότερα σε σύγκριση με τους συμμαθητές της στο σχολείο, είχε πολύ λιγότερο άγχος από αυτούς και τα γραπτά της ήταν πολύ χειρότερα από τις πραγματικές της δυνατότητες.
Ακόμη, είχε το στίγμα της ‘ξένης’ λόγω των μνημών από τον ελληνο-ιταλικό πόλεμο και την κορόιδευαν στο σχολείο για την καταγωγή της.
Στο γυμνάσιο και στο λύκειο τα πήγαινε μέτρια σε σύγκριση με τους συμμαθητές της και τα γραπτά της ήταν αντίστοιχα με τις πραγματικές της ικανότητες.
Ο μέσος όρος της στη Γ΄Λυκείου στο ενιαίο λύκειο ήταν 11,5, ενώ στο τεχνικό επαγγελματικό λύκειο ήταν 17,5.
Στις πανελλήνιες εξετάσεις τα πήγε χειρότερα από ό,τι περίμενε η ίδια, χειρότερα απ΄ό,τι περίμεναν οι καθηγητές της και καλύτερα σε σχέση με τις προσδοκίες των γονιών της.
Στην τριτοβάθμια εκπαίδευση πέρασε με προφορικές εξετάσεις σε ηλικία 20 χρονών.
Η πρώτη της προτίμηση ήταν το Τμήμα Οχημάτων του Τ.Ε.Ι.
Θεσσαλονίκης, όπου όμως δεν κατάφερε να
Στο πανεπιστήμιο, τα καταφέρνει μέτρια σε σύγκριση με τους συμφοιτητές της, έχει λιγότερο άγχος από αυτούς για τις σπουδές και τα γραπτά της είναι περίπου στο ίδιο επίπεδο με τις πραγματικές της ικανότητες.
Δεν έχει καταθέσει το χαρτί της δυσλεξίας και δίνει
Στην κλίμακα άγχους η Μυρσίνη έχει μέτριο άγχος κατάστασης (Μ.Ο.=46, τ.α.=11,95) και πολύ υψηλό άγχος προδιάθεσης (Μ.Ο.=64, τ.α.=10,15).
Έχει το υψηλότερο άγχος από τα άτομα που συμμετείχαν στην έρευνα.
Αυτό σημαίνει πως το άγχος αποτελεί δομικό χαρακτηριστικό της προσωπικότητάς της, σε σημείο που να έχει εξελιχθεί σε χρόνιο στρες και να κινδυνεύει να πληροί τα κριτήρια της «γενικευμένης αγχώδους διαταραχής».
Τα αποτελέσματα στην κλίμακα άγχους συνδυάζονται με τα αποτελέσματα στο διαπολιτισμικό ερωτηματολόγιο αυτοεκτίμησης, σύμφωνα με το οποίο η Μυρσίνη έχει συνολική χαμηλή αυτοεκτίμηση (Μ.Ο.=83, τ.α.=15).
Από τις επιμέρους κλίμακες έχει χαμηλή γενική και προσωπική αυτοεκτίμηση (σ.β.=7 και σ.β.=6) και πολύ χαμηλή ακαδημαϊκή αυτοεκτίμηση (σ.β.=5).
Η πολύ χαμηλή ακαδημαϊκή αυτοεκτίμηση εξηγείται ίσως από τη μη εκπλήρωση των προσδοκιών της, επειδή η σχολή δεν ήταν η πρώτη της επιλογή σε συνδυασμό με τις αρνητικές σχολικές εμπειρίες στις προηγούμενες βαθμίδες της εκπαίδευσης.
Αναφερόμενη στα μελλοντικά της σχέδια η Μυρσίνη λέει ότι το επάγγελμα που ήθελε να κάνει από μικρή είναι μηχανικός αυτοκινήτων και μηχανών, γιατί λατρεύει τα αυτοκίνητα και τις μηχανές.
Συνέχισε στην τριτοβάθμια εκπαίδευση γιατί πίστευε πως είναι απαραίτητο να έχει κανείς σήμερα κάποιο πτυχίο.
Σκέφτεται να κάνει μεταπτυχιακά στην Ιταλία, στην προστασία υδάτινων πόρων ή στις υδρογεωτρήσεις.
Της αρέσει ό,τι έχει σχέση με το νερό (λίμνες, ποτάμια).
Ξέρει πολύ καλά ιταλικά.
Αξιολογώντας δείγμα της γραφής της παρατηρούμε ότι η έκτασή του είναι 439 λέξεις (148 στο πρώτο 10΄, 130 λέξεις στο δεύτερο 10, 161 λέξεις στο τρίτο 10΄).
Το ποσοστό ορθογραφικών λαθών ήταν 6,6%.
Υπάρχουν δύο συντακτικά λάθη («Γιατί κάποιες φορές αλλάζουν οι αίθουσες όπου γίνεται το συγκεκριμένο μάθημα οπότε εκεί αρχίζει το τρέξιμο πρώτα με τηλέφωνα σε συμφοιτητές και αν δε βρεθεί με τρέξιμο στη γραμματεία», «Το διάβασμα και οι εργασίες τελειώνουν αρκετά γρήγορα (όταν υπάρχουν), το πρώτο γιατί συχνά δεν βγάζω άκρη και τα παρατάω και οι εργασίες γιατί σχεδόν πάντα μαζευόμαστε αρκετά άτομα και αλληλοβοηθιόμαστε»).
Υπάρχει ακόμη μια μεγάλη περίοδος που λείπουν δύο σημεία στίξης.
Οι ιδέες της είναι πλούσιες και καλά οργανωμένες.
Σε γενικές γραμμές ο γραπτός της λόγος δεν παρουσιάζει σοβαρά προβλήματα, εκτός από την ορθογραφία, και ο αναγνώστης παίρνει τις πληροφορίες που θέλει να του δώσει.
Το δείγμα της γραφής της επαληθεύει την ένδειξη ήπιας δυσλεξίας που αποκαλύπτεται από το Ερωτηματολόγιο Ανίχνευσης Δυσλεξίας για Ενήλικες και συμφωνεί με τη δήλωση της ίδιας πως τα γραπτά της είναι στο ίδιο επίπεδο με τις πραγματικές της ικανότητες.
Για τη Μυρσίνη τα κατάλοιπα της δυσλεξίας εντοπίζονται σε ψυχοσυναισθηματικό επίπεδο, αφού έχει πολύ άγχος και χαμηλή αυτοεκτίμηση.
Η χαμηλή σχολική επίδοση και οι αρνητικές εμπειρίες του παρελθόντος την έκαναν να θεωρεί ότι η ίδια δεν αξίζει εσωτερικεύοντας μια ‘αρνητική’ εικόνα για τον εαυτό
Ο Παναγιώτης είναι 22 χρονών και σπουδάζει στο Τμήμα Επιστημών Φυσικής Αγωγής και Αθλητισμού του Πανεπιστημίου Αθηνών.
Προέρχεται από οικογένεια υψηλού κοινωνικο- οικονομικού επιπέδου και έχει ένα μικρότερο αδερφό με δυσλεξία.
Η πρώτη διάγνωση δυσλεξίας του έγινε σε ηλικία 7 χρονών στη Γ΄ Δημοτικού.
Στο τέλος της Γ΄ Γυμνασίου πήρε το επίσημο χαρτί δυσλεξίας, το οποίο χρησιμοποίησε μόνο στην τελευταία τάξη του Λυκείου για να δώσει προφορικές εξετάσεις.
Η διάγνωση έγινε στο Παιδοψυχιατρικό Νοσοκομείο Αθηνών (ιατροπαιδαγωγικό κέντρο Ν.
Σμύρνης).
Την πρώτη φορά που έδωσε πανελλήνιες εξετάσεις πέρασε στο Τ.Ε.Φ.Α.Α Θεσσαλονίκης, ενώ τη δεύτερη φορά πέρασε στο ίδιο τμήμα αλλά στο Πανεπιστήμιο Αθηνών που ήταν η επιλογή του. έχει βαθμολογία 49, η οποία αντιστοιχεί σε ήπια μορφή δυσλεξίας.
Ο τομέας που τον δυσκολεύει περισσότερο είναι τα γραπτά.
Στο δημοτικό, ο Παναγιώτης τα πήγαινε χειρότερα από τους συμμαθητές του στα μαθήματα, είχε λιγότερο άγχος από αυτούς και τα γραπτά του ήταν πολύ χειρότερα από τις πραγματικές του ικανότητες.
Στο γυμνάσιο και το λύκειο η κατάσταση ήταν ίδια: τα πήγαινε χειρότερα στο σχολείο από τους άλλους και τα γραπτά του ήταν πολύ χειρότερα από τις πραγματικές του ικανότητες.
Ο μέσος όρος του στη Β΄Λυκείου ήταν 14 και στην Γ’ Λυκείου που έδωσε προφορικά 15,5.
Την πρώτη φορά που έδωσε πανελλήνιες εξετάσεις τα πήγε όπως ακριβώς περίμενε ο ίδιος, όπως περίμεναν οι γονείς του και καλύτερα απ΄ό,τι περίμεναν οι καθηγητές του.
Στην Έκθεση και την Πολιτική Οικονομία βαθμολογήθηκε κάτω από τη βάση.
Τη δεύτερη φορά που έδωσε πανελλήνιες τα πήγε καλύτερα απ’ ό,τι πίστευε ο ίδιος, καλύτερα απ’ ό,τι περίμεναν οι καθηγητές του και στο ίδιο επίπεδο με τις προσδοκίες των
Για ένα χρόνο στη Γ΄ Γυμνασίου είχε ειδική βοήθεια για το πρόβλημα της δυσλεξίας με παρέμβαση νευροψυχολογικής-γλωσσολογικής κατεύθυνσης.
Ο ίδιος πιστεύει ότι βοηθήθηκε μόνο στο γράψιμο.
Τη σχολή Φυσικής Αγωγής και Αθλητισμού την επέλεξε γιατί νόμιζε πως θα έχει μόνο πρακτικά μαθήματα.
Σύμφωνα με την αυτοαξιολόγηση που κάνει ο ίδιος στο Ερωτηματολόγιο Ακαδημαϊκών και Επαγγελματικών Χαρακτηριστικών, τα καταφέρνει χειρότερα από τους συμφοιτητές του στα μαθήματα, έχει περισσότερο άγχος από αυτούς και τα γραπτά του είναι χειρότερα από τις πραγματικές του δυνατότητες.
Είναι καλός στα αθλήματα και την Ψυχολογία, ενώ δεν τα καταφέρνει στα θεωρητικά μαθήματα, όπου η γνώση είναι ‘συμπυκνωμένη’ και η ύλη θεωρητική.
Εξετάζεται γραπτά στις εξετάσεις.
Έχει συμπληρώσει τέσσερα έτη σπουδών αλλά χρωστάει δεκαεπτά μαθήματα.
Στην κλίμακα άγχους ο Παναγιώτης παρουσιάζει χαμηλό άγχος κατάστασης (Μ.Ο.=24, τ.α.=10,02) και μέτριο άγχος προδιάθεσης (Μ.Ο.=43, τ.α.=9,18).
Αυτό σημαίνει ότι η δυσλεξία δεν του δημιουργεί συναισθήματα έντασης και ανησυχίας και το άγχος του κυμαίνεται σε φυσιολογικά επίπεδα.
Η αυτοεκτίμησή του είναι μέση (Μ.Ο.=90, τ.α.=15), κυμαίνεται στα ίδια επίπεδα σε όλους τους τομείς (γενικό, οικογενειακό, κοινωνικό, προσωπικό) με εξαίρεση τον ακαδημαϊκό τομέα, όπου είναι πολύ χαμηλή (σ.β.=5) και αντανακλά τις απόψεις, τις αντιλήψεις και τις στάσεις του ίδιου για την ακαδημαϊκή επίδοση και τις ικανότητές του.
Τα μελλοντικά του σχέδια είναι να αποκτήσει κάποιο δεύτερο πτυχίο και να ασκήσει το επάγγελμα του γυμναστή.
Βιοποριστικοί λόγοι και τα δεδομένα της ελληνικής πραγματικότητας τον έκαναν να συνεχίσει στην τριτοβάθμια εκπαίδευση.
Δουλεύει ήδη ερασιτεχνικά ως προπονητής και θέλει να συνεχίσει γιατί του αρέσει.
Πιστεύει πως αν βρεθεί σε διοικητική ή οργανωτική θέση στον αθλητισμό, δε θα καταφέρει να προχωρήσει στην επαγγελματική ιεραρχία λόγω της δυσλεξίας.
Το γραπτό του με θέμα ‘Πώς περνώ τη φοιτητική μου ζωή’ ήταν το πιο μικρό σε έκταση απ’ όλα τα γραπτά των φοιτητών που συμμετείχαν στην έρευνα.
Είχε συνολική έκταση 163 λέξεις (59 λέξεις στο πρώτο 10΄, 41 λέξεις στο δεύτερο 10΄, 61 λέξεις στο τρίτο 10΄).
Το ποσοστό ορθογραφικών λαθών ήταν 16,7% και το ποσοστό επαναλαμβανόμενων ορθογραφικών λαθών ήταν 1,2%.
Ακόμη, εντοπίστηκαν δύο φωνολογικά λάθη (βντεο αντί βίντεο, βασικοτερερος αντί βασικότερος) και ένα λάθος γραμματικής (ασυμφωνία ρήματος- προσώπου: «Στην Αθήνα η φοιτητική ζωή… είναι πιο διαφορετική αν έχει μεγαλώσει εδώ»).
Η δομή και σύνταξη του γραπτού ήταν καλή χωρίς φραστικές και εννοιολογικές παρατυπίες.
Οι δυσκολίες του Παναγιώτη στο γραπτό λόγο επιβεβαιώνουν πως η διαδικασία παραγωγής γραπτού λόγου είναι χρονοβόρα και πολύπλοκη, απαιτεί συντονισμό πολλών γνωστικών λειτουργιών και δεν είναι μια εύκολη υπόθεση για τα δυσλεξικά άτομα, που καταβάλλουν μεγάλη προσπάθεια για να μεταφέρουν στο χαρτί τις ιδέες τους.
Το γεγονός ότι έγραψε ένα μικρό σε έκταση δοκίμιο, μπορεί να σημαίνει ότι ξόδεψε πολύ από το χρόνο του στη γραμματική και την ορθογραφία προσπαθώντας να μην κάνει πολλά λάθη.
Είναι θετικό ότι το επάγγελμα που θα κάνει μελλοντικά δε στηρίζεται στη χρήση του γραπτού λόγου.
Ο Βαγγέλης είναι 23 χρονών και σπουδάζει Διοίκηση Επιχειρήσεων στο Τ.Ε.Ι Χαλκίδας.
Προέρχεται από οικογένεια υψηλού κοινωνικο-οικονομικού επιπέδου και η μητέρα του είναι δασκάλα.
Η διάγνωση δυσλεξίας του έγινε στην Α΄Λυκείου στο Τζάνειο Νοσοκομείο αν και από το δημοτικό φαίνονταν οι δυσκολίες του. έχει βαθμολογία 55, η οποία αντιστοιχεί σε ήπια μορφή δυσλεξίας.
Οι δυσκολίες του επικεντρώνονται τόσο στην ανάγνωση όσο και στη γραφή.
Στο δημοτικό τα πήγαινε πολύ καλύτερα από τους συμμαθητές του γενικά, είχε περισσότερο άγχος για τα μαθήματα από αυτούς και τα γραπτά του ήταν περίπου το ίδιο με τις πραγματικές του δυνατότητες.
Στο γυμνάσιο και στο λύκειο τα πήγαινε χειρότερα από τους συμμαθητές του και τα γραπτά του ήταν περίπου στο επίπεδο των πραγματικών του ικανοτήτων.
Στο Τ.Ε.Ι Χαλκίδας πέρασε με τη δεύτερη φορά με μέσο όρο 15.
Την πρώτη φορά που έδωσε πανελλήνιες εξετάσεις πέρασε στο Τ.Ε.Ι Λάρισας, στη Διοίκηση Επιχειρήσεων.
Δεν του άρεσε όμως η πόλη και αποφάσισε να ξαναδώσει πανελλήνιες.
Την πρώτη φορά στις εξετάσεις τα πήγε καλύτερα απ’ ό,τι υπολόγιζε ο ίδιος, καλύτερα απ’ ό,τι περίμεναν οι καθηγητές του και μέτρια σε σχέση με ότι περίμεναν οι γονείς του.
Τη δεύτερη φορά που έδωσε πανελλήνιες εξετάσεις είχε περισσότερο άγχος και πήρε περίπου τους ίδιους βαθμούς με την πρώτη φορά (λίγο παραπάνω στην Ιστορία).
Τα πήγε μέτρια σε σχέση με το τι περίμενε ο ίδιος, μέτρια σε σύγκριση με το τι περίμεναν οι καθηγητές του και μέτρια σε σχέση με τις προσδοκίες των γονιών του.
Πέρασε στο Τμήμα Διοίκησης Επιχειρήσεων του Τ.Ε.Ι Χαλκίδας, το οποίο δεν ήταν η πρώτη του επιλογή.
Η πρώτη του προτίμηση ήταν τα τμήματα Πληροφορικής και Ηλεκτρονικών Υπολογιστών
Για το πανεπιστήμιο ο ίδιος λέει ότι τα καταφέρνει χειρότερα σε σύγκριση με τους συμφοιτητές του, έχει λιγότερο άγχος από αυτούς και τα γραπτά του είναι χειρότερα από τις πραγματικές του δυνατότητες.
Θεωρεί ότι η σχολή είναι σχετικά εύκολη, δεν τον βολεύει που είναι μακριά και τα μαθήματα του είναι αδιάφορα.
Εξετάζεται γραπτά στις τμηματικές και πτυχιακές εξετάσεις, γιατί στη Γραμματεία δε δέχτηκαν το χαρτί δυσλεξίας με την αιτιολογία ότι δεν ισχύει στην τριτοβάθμια εκπαίδευση.
Τα μαθήματα τα περνάει με βαθμό συνήθως 5.
Στην κλίμακα άγχους ο Βαγγέλης έχει χαμηλό άγχος κατάστασης (Μ.Ο.=26, τ.α.=10,02) και μέτριο άγχος προδιάθεσης (Μ.Ο.=33, τ.α.=9,18).
Αυτό σημαίνει ότι το άγχος λειτουργεί ως παράγοντας κινητοποίησης και προειδοποίησης για τον ίδιο, χωρίς να του δημιουργεί δυσάρεστα συναισθήματα.
Από το διαπολιτισμικό ερωτηματολόγιο αυτοεκτίμησης φαίνεται ότι ο Βαγγέλης έχει μέση αυτοεκτίμηση (Μ.Ο.=104, τ.α.=15) με υψηλή κοινωνική και προσωπική αυτοεκτίμηση (σ.β.=13 & σ.β.=14).
Η ακαδημαϊκή του αυτοεκτίμηση είναι πολύ χαμηλή (σ.β.=5), γεγονός που σημαίνει πως δεν αντιμετωπίζει με θετικές προοπτικές τις σπουδές του και θεωρεί ότι δεν τα καταφέρνει ακαδημαϊκά.
Η διαπίστωση αυτή συμφωνεί με τις δηλώσεις του ίδιου ότι τα πηγαίνει χειρότερα από τους συμφοιτητές του στο πανεπιστήμιο, η σχολή που έχει περάσει δεν ήταν η πρώτη του επιλογή και τα μαθήματα του είναι αδιάφορα.
Από μικρός δεν ενδιαφερόταν για κάποιο συγκεκριμένο επάγγελμα.
Στην Γ΄ Λυκείου αποφάσισε πως πρέπει να πάρει κάποιο πτυχίο.
Για το μέλλον σκέφτεται να συνεχίσει τις σπουδές του σε σχολή ηλεκτρονικών υπολογιστών (Γραφιστική μέσω υπολογιστή, Computer Animation), γιατί του αρέσει ό,τι έχει σχέση με υπολογιστές.
Στα Αγγλικά δε δυσκολεύεται και έχει πάρει το Lower με διευκόλυνση επιπλέον χρόνου λόγω δυσλεξίας.
Δεν πιστεύει ότι υπάρχει κάτι που θα τον εμποδίσει να κάνει αυτό που θέλει.
Το γραπτό του είχε συνολική έκταση 437 λέξεις (208 λέξεις στο πρώτο 10΄, 200 λέξεις στο δεύτερο 10΄, 29 λέξεις στο τρίτο 10΄).
Το ποσοστό ορθογραφικών λαθών ήταν 17,4%.
Το ποσοστό επαναλαμβανόμενων ορθογραφικών λαθών ήταν 3%.
Ακόμη, εντοπίστηκαν τρία φωνολογικά λάθη (δηλδη αντί δηλαδή, είναι αντί είμαι, Ευήης αντί Ευβοίας) και μία πρόταση χωρίς νόημα («Έτσι και αλλιώς υπήρχε και η διαφορετική αντίληψη για όλες τις σχολές»).
Επίσης, σε πέντε σημεία του γραπτού απουσιάζουν σημεία στίξης και ο γραφικός του χαρακτήρας είναι δυσανάγνωστος.
Η δομή του γραπτού του είναι ικανοποιητική και οι ιδέες του καλύπτουν το ζητούμενο θέμα.
Η μεγαλύτερη δυσκολία του είναι να γράφει με σωστή ορθογραφία ιδιαίτερα επειδή ο ρυθμός του είναι γρήγορος.
Η Άννα είναι 19 χρονών και σπουδάζει στην Ανώτατη Σχολή Καλών Τεχνών.
Προέρχεται από οικογένεια μεσαίου κοινωνικο-οικονομικού επιπέδου και έχει μία αδερφή.
Η διάγνωση δυσλεξίας της έγινε σε ηλικία 14 χρονών στο Κέντρο Προστασίας Παίδων ‘Μιχαλήνειο’.
Από τότε εξεταζόταν προφορικά στις εξετάσεις στο γυμνάσιο και το λύκειο.
Στη Γ΄ Λυκείου ξαναεξετάστηκε στο Κ.Δ.Α.Υ Δ΄Αθήνας για να επιβεβαιωθεί η αρχική διάγνωση.
Πέρασε στη σχολή Καλών Τεχνών γιατί από μικρή της άρεσε η ζωγραφική.
Άννα έχει βαθμολογία 60, η οποία είναι το όριο για την κατάταξη στην ομάδα των ατόμων με μέτρια/σοβαρή δυσλεξία.
Η ίδια αναφέρει πως στο δημοτικό τα πήγαινε μέτρια στα μαθήματα σε σύγκριση με τους συμμαθητές της, είχε λιγότερο άγχος από αυτούς και τα γραπτά της ήταν περίπου στο ίδιο επίπεδο με τις πραγματικές της δυνατότητες.
Ακόμη, θυμάται πως ήταν αφηρημένη, προτιμούσε να κάθεται μόνη της και δεν είχε αυτοπεποίθηση.
Στο γυμνάσιο και το λύκειο τα πήγαινε μέτρια στο σχολείο και τα γραπτά της ήταν χειρότερα από τις πραγματικές της δυνατότητες.
Στην τριτοβάθμια εκπαίδευση πέρασε με το σύστημα των πανελληνίων εξετάσεων στη Β΄και Γ΄Λυκείου.
Στη Β΄Λυκείου τα πήγε χειρότερα στις εξετάσεις απ’ ό,τι περίμενε η ίδια, χειρότερα απ΄ό,τι περίμεναν οι καθηγητές της και χειρότερα απ’ ό,τι πίστευαν οι γονείς της.
Στη Γ΄Λυκείου τα πήγε μέτρια σε σχέση με το τι περίμενε η ίδια, καλύτερα απ’ ό,τι πίστευαν οι καθηγητές της και χειρότερα απ’ ό,τι περίμεναν οι γονείς της.
Το απολυτήριο της ήταν γύρω στο 12, αλλά τα πήγε πολύ καλά στο σχέδιο και έτσι πέρασε στην Ανώτατη Σχολή Καλών Τεχνών.
Στο πανεπιστήμιο τα καταφέρνει καλύτερα από τους συμφοιτητές της, έχει περισσότερο άγχος από αυτούς και τα γραπτά της είναι περίπου το ίδιο με τις πραγματικές της ικανότητες.
Είναι καλή στη γλυπτική, τη ζωγραφική, τη χαρακτική και τα αγγλικά και χειρότερη στην ιστορία τέχνης και το γραμμικό σχέδιο.
Δεν έχει καταθέσει το χαρτί δυσλεξίας στη Γραμματεία και εξετάζεται κανονικά όπως οι υπόλοιποι φοιτητές.
Ειδική βοήθεια για τη δυσλεξία δεν είχε ποτέ.
Στο Λύκειο έκανε ιδιαίτερα στα βασικά μαθήματα του σχολείου.
Στην κλίμακα άγχους η Άννα έχει μέτριο άγχος κατάστασης (Μ.Ο.=28, τ.α.=11,95) και μέτριο άγχος προδιάθεσης (Μ.Ο.=36, τ.α.=10,15).
Αυτό σημαίνει ότι το άγχος της είναι μέσα σε φυσιολογικά επίπεδα, δεν αντιλαμβάνεται τα γεγονότα της καθημερινής ζωής ως απειλητικά ή επικίνδυνα και τα αντιμετωπίζει με ρεαλιστικό τρόπο.
Η αυτοεκτίμησή της είναι μέση (Μ.Ο.=103, τ.α.=15).
Από τις επιμέρους κλίμακες που αποκαλύπτουν πρόσθετες διαστάσεις της προσωπικότητας, προκύπτει πως η Άννα έχει μέση ακαδημαϊκή, οικογενειακή και προσωπική αυτοεκτίμηση (σ.β.=10, σ.β.=11 & σ.β.=11) και υψηλή γενική αυτοεκτίμηση (σ.β.=13).
Δυσκολεύεται μόνο στις διαπροσωπικές σχέσεις και δεν είναι ιδιαίτερα κοινωνική (χαμηλή κοινωνική αυτοεκτίμηση, σ.β.=7), γεγονός που μπορεί να θεωρηθεί δευτερογενής συνέπεια της δυσλεξίας, αφού αναφέρεται στη βιβλιογραφία ότι τα άτομα με μαθησιακές δυσκολίες αντιμετωπίζουν κοινωνικές δυσκολίες και τάσεις κοινωνικής απoμόνωσης συχνότερα απ’ ό,τι τα άτομα χωρίς δυσλεξία (Kavale & Forness, 1996, Riddick, Farmer &
Στην ερώτησή μας ‘τι επάγγελμα ήθελε να κάνει όταν ήταν μικρή’, μας απάντησε ξεναγός ή δασκάλα ζωγραφικής.
Τα σχέδιά της για το μέλλον είναι να γίνει δασκάλα ζωγραφικής για παιδιά.
Στην επιλογή αυτή την επηρέασαν η δική της δασκάλα ζωγραφικής στο φροντιστήριο και ο οικογενειακός της κύκλος που απαρτίζεται από καλλιτέχνες.
Η μητέρα της και ο πατέρας της είναι αγγειοπλάστες και έχει κι άλλους συγγενείς που ασχολούνται με καλλιτεχνικά επαγγέλματα.
Δεν πιστεύει ότι θα συναντήσει εμπόδια στην επαγγελματική της καριέρα, εκτός αν κάνει νωρίς οικογένεια και δεν θα έχει χρόνο να ασχοληθεί με το επάγγελμά της.
Το γραπτό της ήταν συνολικής έκτασης 303 λέξεων (68 λέξεις στο πρώτο 10΄, 130 λέξεις στο δεύτερο 10΄, 105 λέξεις στο τρίτο 10΄).
Το ποσοστό ορθογραφικών λαθών ήταν 9,2%.
Ακόμα, υπήρχε ένα φωνολογικό λάθος (ζυζητούμε αντί συζητούμε) και ένα συντακτικό λάθος («…να ασχοληθώ με την διδακτική της τέχνης σε παιδάκια και μεγαλύτερους σαν πολιτιστική αναβάθμιση»).
Σε δύο σημεία έλειπαν τα σημεία στίξης, ενώ συνήθιζε να ξεκινά με μικρό γράμμα μετά την τελεία.
Η οργάνωση και η δομή του γραπτού της είναι καλή ενώ έχει αρκετά σβησίματα και αυτο-διορθώσεις.
Από το γραπτό της φαίνεται ότι έχει αντισταθμίσει πολλές από τις δυσκολίες της στη γραφή και επιβεβαιώνεται η άποψη της ίδιας ότι μεγαλώνοντας, τα γραπτά της είναι στο ίδιο επίπεδο με τις πραγματικές της ικανότητες.
Μέσω του γραπτού της μπορεί να εκφράσει ικανοποιητικά τις ιδέες και τα μηνύματα που
Ο Σταύρος είναι 23 χρονών και είναι φοιτητής στο Τμήμα Πολιτικών Έργων Υποδομής του Τ.Ε.Ι Αθήνας.
Προέρχεται από οικογένεια χαμηλού κοινωνικο-οικονομικού επιπέδου και πέρασε στο Τ.Ε.Ι από τεχνικό επαγγελματικό λύκειο.
Η διάγνωση δυσλεξίας έγινε στη Γ΄Λυκείου στο Ιατροπαιδαγωγικό Κέντρο Παλλήνης.
Η αξιολόγηση περιλάμβανε ψυχομετρικά τεστ, εκτίμηση αναγνωστικής ικανότητας, γραφής και ορθογραφίας και ήταν ιδιαίτερα αναλυτική γιατί δεν είχε ξαναγίνει στο παρελθόν καμία διάγνωση.
Στο Ερωτηματολόγιο Ανίχνευσης Δυσλεξίας για Ενήλικες (Adult Dyslexia Checklist) συγκεντρώνει βαθμολογία 47, η οποία υποδηλώνει ήπιο πρόβλημα δυσλεξίας.
Στο δημοτικό, ο Σταύρος τα πήγαινε μέτρια σε σύγκριση με τους συμμαθητές του, είχε περίπου το ίδιο άγχος με αυτούς και τα γραπτά του αντιστοιχούσαν περίπου στις πραγματικές
Στο γυμνάσιο τα πήγαινε χειρότερα από τους συμμαθητές του, αλλά στο λύκειο πολύ καλύτερα από αυτούς γιατί στο τεχνικό επαγγελματικό λύκειο λίγοι ήταν αυτοί που ενδιαφέρονταν για τα μαθήματα.
Στο γυμνάσιο και το λύκειο είχε περίπου ίδιο άγχος με τους συμμαθητές του και τα γραπτά του ήταν σχεδόν ανάλογα με τις ικανότητές του.
Στο πανεπιστήμιο τα καταφέρνει μέτρια ακαδημαϊκά σε σύγκριση με τους συμφοιτητές του, έχει περισσότερο άγχος από αυτούς και τα γραπτά του είναι περίπου στο επίπεδο των πραγματικών του ικανοτήτων.
Δίνει γραπτά στις εξετάσεις αν και έχει καταθέσει το χαρτί της δυσλεξίας.
Προφορικά εξετάστηκε μόνο στο Α΄εξάμηνο.
Στην κλίμακα άγχους ο Σταύρος παρουσιάζει μέτριο άγχος κατάστασης (Μ.Ο.=40, τ.α.=10,02) και πολύ υψηλό άγχος προδιάθεσης (Μ.Ο.=61, τ.α.=9,18).
Αυτό σημαίνει πως το άγχος αποτελεί δομικό χαρακτηριστικό της προσωπικότητάς του, προκαλώντας του αισθήματα ανησυχίας και έντασης που μπορεί να τον οδηγήσουν σε χρόνιο στρες.
Σύμφωνα με το διαπολιτισμικό ερωτηματολόγιο αυτοεκτίμησης, ο Σταύρος έχει πολύ χαμηλή αυτοεκτίμηση (Μ.Ο=78, τ.α =15) με ομοιόμορφο προφίλ στις επιμέρους πλευρές (χαμηλή ακαδημαϊκή, γενική, κοινωνική και προσωπική αυτοεκτίμηση).
Αυτό σημαίνει πως έχει αρνητική εικόνα για τον εαυτό του.
Σύμφωνα με τον Battle (2002) η τόσο χαμηλή αυτοεκτίμηση υποδηλώνει δυσκολίες προσαρμογής και ανώριμη ψυχο-συναισθηματική ανάπτυξη.
Τα αποτελέσματα της κλίμακας αυτοεκτίμησης συνδυάζονται και εξηγούν το πολύ υψηλό άγχος προδιάθεσης που παρουσιάζει.
Στον Σταύρο οι δευτερογενείς ψυχο- συναισθηματικές επιπτώσεις της δυσλεξίας είναι εμφανείς.
Αξιολογώντας το δείγμα της γραφής του, παρατηρούμε ότι η έκτασή του είναι μικρή 260 λέξεις (100 στο πρώτο 10΄, 113 λέξεις στο δεύτερο 10΄, 47 λέξεις στο τρίτο 10΄).
Το ποσοστό ορθογραφικών λαθών ήταν το δεύτερο υψηλότερο όλων των φοιτητών που συμμετείχαν στην έρευνα (22%), ενώ υπήρχαν δύο φωνολογικά λάθη, ένα συντακτικό λάθος («Για τις σπουδές στην αρχή δεν με εξέφραζαν…» και μία περίοδος που δεν έβγαινε νόημα («Για τις σπουδές …..λόγω πολλών παραγόντων»).
Στη βιβλιογραφία αναφέρεται ότι οι δυσλεξικοί φοιτητές επικεντρώνουν την προσοχή τους στην ορθογραφία και τη γραμματική με αποτέλεσμα το γραπτό τους να μειονεκτεί σε έκταση και πληρότητα (Sterling και συν., 1998, Farmer, Riddick & Sterling, 2002.) Το θετικό για το Σταύρο είναι ότι ο κλάδος που έχει επιλέξει δεν έχει μεγάλες απαιτήσεις στο γραπτό λόγο.
Όμως οι δυσκολίες του στο ψυχο-συναισθηματικό επίπεδο (πολύ χαμηλή αυτοεκτίμηση και πολύ υψηλό άγχος προδιάθεσης), χρήζουν βαθύτερης αξιολόγησης και ειδικής συμβουλευτικής βοήθειας.
Η Αγγελική είναι 20 χρονών, τριτοετής στο Φυσικό Τμήμα του Πανεπιστημίου Πάτρας.
Η διάγνωση δυσλεξίας της έγινε σε ηλικία 7 χρονών σε κέντρο της Λαμίας.
Ξαναεξετάστηκε σε ηλικία 15 χρονών στο Κέντρο Ψυχικής Υγείας Βόλου, απ’ όπου πήρε διαγνωστική έκθεση ειδικών μαθησιακών δυσκολιών (δυσλεξίας).
Στο διάστημα από την πρώτη διάγνωση μέχρι το τέλος του γυμνασίου η Αγγελική είχε συστηματική βοήθεια από ειδική δασκάλα στο σπίτι και τη βοηθούσε και η μητέρα της σύμφωνα με τις οδηγίες της δασκάλας.
Αγγελική συγκεντρώνει βαθμολογία 42, που υποδηλώνει ήπιο πρόβλημα δυσλεξίας.
Στο δημοτικό, η Αγγελική τα πήγαινε μέτρια σε σύγκριση με τους συμμαθητές της, είχε λιγότερο άγχος από αυτούς και τα γραπτά της ήταν περίπου στο επίπεδο των πραγματικών της και τα γραπτά της ήταν περίπου στο επίπεδο των πραγματικών της ικανοτήτων.
Ο μέσος όρος της στις δύο τελευταίες τάξεις του λυκείου ήταν 18.
Στις πανελλήνιες εξετάσεις στη Β΄Λυκείου τα πήγε καλύτερα από ό,τι περίμενε η ίδια, καλύτερα απ΄ ό,τι περίμεναν οι καθηγητές της και πολύ καλύτερα σε σχέση με τις προσδοκίες των γονιών της.
Στις πανελλήνιες εξετάσεις της Γ΄ Λυκείου δεν τα πήγε τόσο καλά, γιατί αγχώθηκε στην
Η Αγγελική έχει όνειρο να γίνει γιατρός.
Το Φυσικό δεν της αρέσει ιδιαίτερα ως σχολή και δεν το βλέπει ως επαγγελματική αποκατάσταση αλλά ως ένα πτυχίο.
Εξακολουθεί να θέλει να σπουδάσει γιατρός και αυτό ίσως επηρεάζει την αυτο-αξιολόγηση που κάνει, ότι στο πανεπιστήμιο τα καταφέρνει χειρότερα από τους συμφοιτητές της και τα γραπτά της είναι χειρότερα από τις πραγματικές της ικανότητες.
Έχει καταθέσει το χαρτί της δυσλεξίας αλλά δε θέλει να δίνει προφορικά εξαιτίας της άσχημης εμπειρίας που είχε στις εξετάσεις της Γ΄Λυκείου.
Αναγνωρίζει ότι το Φυσικό είναι πολύ θεωρητική σχολή και κάποια μαθήματα ίσως ήταν ευκολότερο να τα περάσει προφορικά.
Ωστόσο επιμένει να εξετάζεται γραπτά.
Χρωστάει ήδη 13 μαθήματα από τα προηγούμενα έτη.
Στην κλίμακα άγχους, η Αγγελική έχει χαμηλό άγχος κατάστασης (Μ.Ο=23, τ.α.=11,95) και μέτριο άγχος προδιάθεσης (Μ.Ο.=49, τ.α.=10,15), που σημαίνει ότι το άγχος της κυμαίνεται σε φυσιολογικά επίπεδα χωρίς να της δημιουργεί προβλήματα.
Η συνολική της αυτοεκτίμηση είναι μέση (Μ.Ο=90 τ.α.=15), έχει όμως χαμηλή ακαδημαϊκή αυτοεκτίμηση (σ.β.=6) που συνδυάζεται με τη μη ικανοποίηση των προσδοκιών της σε ακαδημαϊκό επίπεδο. (98 λέξεις στο πρώτο 10΄, 125 λέξεις στο δεύτερο 10΄, 138 λέξεις στο τρίτο 10΄).
Το ποσοστό ορθογραφικών λαθών ήταν 2,5%, χαμηλότερο απ’ όλων των φοιτητών που συμμετείχαν στην έρευνα.
Το ποσοστό αυτό είναι μέσα στα όρια που δεχόμαστε για ένα μη δυσλεξικό φοιτητή.
Στο γραπτό της υπάρχουν δύο λάθη σημείων στίξης.
Το δείγμα της γραφής της επαληθεύει την ένδειξη ήπιας δυσλεξίας που διαφαίνεται από το Ερωτηματολόγιο Ανίχνευσης Δυσλεξίας για Ενήλικες και συμφωνεί με τη δήλωση της ίδιας πως σε όλο το σχολείο τα γραπτά της ήταν στο ίδιο επίπεδο με τις πραγματικές της ικανότητες.
Σημαντικό ρόλο έχει παίξει και η έγκαιρη αντιμετώπιση των μαθησιακών της δυσκολιών από τις πρώτες τάξεις του δημοτικού.
Περίληψη των ευρημάτων της ποιοτικής έρευνας Τα δημογραφικά και εκπαιδευτικά χαρακτηριστικά των δυσλεξικών φοιτητών και τα αποτελέσματα των ψυχομετρικών δοκιμασιών στις οποίες υποβλήθηκαν παρουσιάζονται συνοπτικά στον Πίνακα 4.5 που επιτρέπει τον εντοπισμό ομοιοτήτων και διαφορών μεταξύ των περιπτώσεων.
Στον πίνακα δεν περιλαμβάνονται τα αποτελέσματα από το Ερωτηματολόγιο Ακαδημαϊκών και Επαγγελματικών Χαρακτηριστικών.
Επειδή το δείγμα της ποιοτικής έρευνας είναι μικρό, τα συμπεράσματα αφορούν μόνο τους συγκεκριμένους φοιτητές χωρίς να επιχειρούνται γενικεύσεις στον ευρύτερο πληθυσμό.
Από τον Πίνακα 4.5 το βασικό χαρακτηριστικό που ξεχωρίζει είναι οι διαφορές των ατόμων που συμμετείχαν στην έρευνα: διαφορές στην ηλικία, στο μορφωτικό επίπεδο των οικογενειών, στις σχολικές και εκπαιδευτικές εμπειρίες, στο αντικείμενο σπουδών, στα επίπεδα άγχους, στην αυτοεκτίμηση, στην ορθογραφική ικανότητα και στην ικανότητα παραγωγής γραπτού λόγου.
Ως προς το φύλο, η αναλογία κοριτσιών/αγοριών είναι 5:11 ή 1:2,2 υπέρ των αγοριών, αναλογία παρόμοια με αυτή που βρήκαμε στην ποσοτική έρευνα.
Η εκτίμηση της σοβαρότητας της δυσλεξίας έγινε με το Ερωτηματολόγιο Ανίχνευσης Δυσλεξίας στους Ενήλικες (Adult Dyslexia Checklist).
Το συγκεκριμένο εργαλείο έχει ανιχνευτικό χαρακτήρα και δε μπορεί να διακρίνει μεταξύ τύπων δυσλεξίας και λεπτών διαφορών ανάμεσα στα δυσλεξικά άτομα.
Σύμφωνα με το Ερωτηματολόγιο Ανίχνευσης Δυσλεξίας, οι φοιτητές του δείγματος αντιμετώπιζαν στην πλειοψηφία τους ήπιας μορφής δυσκολίες.
Τρεις φοιτητές (η Κωνσταντίνα, ο Παύλος και η Άννα) αντιμετώπιζαν μέτρια/σοβαρή μορφή δυσλεξίας και άλλοι δύο (ο Κωνσταντίνος και ο Ορέστης) συγκέντρωσαν υψηλή βαθμολογία (57).
Τα συνολικά αποτελέσματα στις δοκιμασίες αυτοεκτίμησης, άγχους και γραπτής έκφρασης δίνουν μερική εγκυρότητα στις εκτιμήσεις του Ερωτηματολογίου Ανίχνευσης Δυσλεξίας για Ενήλικες, αφού όπως φαίνεται από τον Πίνακα 4.5, δεν υπάρχει απόλυτη συσχέτιση του βαθμού δυσλεξίας με τα αποτελέσματα των υπόλοιπων δοκιμασιών για όλους τους φοιτητές και τις φοιτήτριες του δείγματος.
Πίνακας 4.5: Συγκεντρωτική παρουσίαση των κυριότερων αποτελεσμάτων της ποιοτικής έρευνας
Όνομα Ηλικία Φύλο Σχολή Τύπος
Γιώργος 26 Αγ.
Παν.
Αθήνας
2.Κων/νος 22 Αγ.
Τ.Ε.Ι.
Αθήν.
Δημήτρης 23 Αγ.
Παν.
Πειραιά
Κων/να 20 Κορ.
Παν.
Αθήνας
Μυρσίνη 25 Κορ.
Τ.Ε.Ι.
Κοζάνης
Παναγιώτ 22 Αγ.
Παν.
Αθήν.
Πίνακας 4.5: (συνέχεια από προηγούμενο)
Σωτηρία 20 Κορ.
Τ.Ε.Ι Αθήνας Τεχν.
Ιατρ.Οργ.
Ορέστης 23 Αγ.
Παν.
Πάτρας
Αγγελικ. 20 Κορ.
Παν.
Πάτρας
Ερωτημ.
Ανίχνευσης Δυσλεξίας: λιγότερο από 42, δεν υπάρχει πρόβλημα δυσλεξίας.
Tα ποσοστά ορθογραφικών λαθών 45-60: ελαφρά δυσλεξία έχουν στρογγυλοποιηθεί προς τον περισσότερο από 60: μέτρια/σοβαρή δυσλεξία κοντινότερο ακέραιο αριθμό
Τ.Ε..Ε = Τεχνικό Επαγγελματικό Εκπαιδευτήριο Α.Σ.Κ.Τ = Ανώτατη Σχολή Καλών Τεχνών
Στον Πίνακα 4.6 εξετάζονται ορισμένα από τα εκπαιδευτικά χαρακτηριστικά των δεκαέξι φοιτητών που πήραν μέρος στην έρευνα.
Πίνακας 4.6: Εκπαιδευτικά χαρακτηριστικά των φοιτητών και φοιτητριών της
Όνομα Σχολή Τύπος
Τεχν.
Ιατρικών Οργάν Πολιτικ.
Έργων Υποδ.
Η ηλικία στην οποία γίνεται η διάγνωση δυσλεξίας έχει σημασία, τόσο για την κατανόηση της φύσης των δυσκολιών από το ίδιο το άτομο, όσο και για την έγκαιρη αντιμετώπιση των δυσκολιών του (Boetsh, Green & Pennington, 1996, Λιβανίου, 2004).
Εξετάσαμε λοιπόν σε ποια ηλικία έγινε επίσημη διάγνωση μαθησιακών δυσκολιών στους φοιτητές.
Σε δύο φοιτητές η διάγνωση έγινε νωρίς, στο δημοτικό, εννέα φοιτητές πήραν διάγνωση στο Γυμνάσιο και επτά στο Λύκειο.
Από τους δεκαέξι συνολικά φοιτητές που συμμετείχαν στην έρευνα, πέντε είχαν ειδική βοήθεια για το πρόβλημα της δυσλεξίας σε ιδιωτικό κέντρο ή κατ’ οίκον σε συστηματική βάση, αφού από νωρίς φάνηκαν οι δυσκολίες τους.
Συμπεραίνουμε, λοιπόν, ότι η επίσημη διάγνωση δυσλεξίας για τους περισσότερους φοιτητές της έρευνάς μας ήρθε αργά, προς το τέλος του γυμνασίου.
Όπως έχει επισημανθεί και από άλλους ερευνητές (Καρβούνης, 2004), στην Ελλάδα, αντί ουσιαστικής παρέμβασης για βελτίωση των ικανοτήτων ανάγνωσης και γραφής σε επίπεδο δευτεροβάθμιας εκπαίδευσης προσφέρεται η διευκόλυνση των προφορικών εξετάσεων.
Η πρακτική αυτή δεν έχει ουσιαστικό αποτέλεσμα, πέρα από το ότι δίνει τη δυνατότητα σε ορισμένους δυσλεξικούς μαθητές να περάσουν στην τριτοβάθμια εκπαίδευση χωρίς να έχουν βελτιώσει ουσιαστικά τις σχολικές τους δεξιότητες με αποτέλεσμα να αντιμετωπίζουν παρόμοιες δυσκολίες και στην
Σχετικά με τον τρόπο εισαγωγής στην τριτοβάθμια εκπαίδευση παρατηρούμε ότι αυτός είναι ενιαίος για όλους τους φοιτητές του δείγματος μέσω προφορικών εξετάσεων.
Η εναλλακτική διέξοδος που υπάρχει στο ελληνικό εκπαιδευτικό σύστημα είναι η αποφοίτηση από τεχνικό επαγγελματικό λύκειο που δίνει δυνατότητα εισαγωγής μόνο σε Τ.Ε.Ι.
Έξι φοιτητές (πέντε αγόρια και ένα κορίτσι) ακολούθησαν τον εναλλακτικό αυτό τρόπο εισαγωγής και πέρασαν σε Τ.Ε.Ι.
Δύο από αυτούς καθυστέρησαν την έναρξη των σπουδών τους: ο Κωνσταντίνος χρειάστηκε να δώσει τρεις φορές πανελλήνιες εξετάσεις για να περάσει σε κάποια σχολή, ενώ η Μυρσίνη, μετά το γενικό λύκειο, πήγε για δύο χρόνια σε τεχνικό επαγγελματικό λύκειο κι έτσι αποφοίτησε από το σχολείο σε ηλικία 20 χρονών.
Αναφορικά με τις επαγγελματικές κατευθύνσεις των δυσλεξικών φοιτητών παρατηρούμε ότι στην πλειοψηφία τους δεν επιλέγουν επαγγέλματα που απαιτούν εκτεταμένη χρήση του γραπτού λόγου (νομική, παιδαγωγικά, φιλοσοφία, ιστορία).
Τα τεχνολογικά επαγγέλματα και οι θετικές επιστήμες κατέχουν την πρώτη θέση προτίμησης (4 άτομα σε κάθε κατεύθυνση), ακολουθούν τα οικονομικά (3 άτομα), οι επιστήμες υγείας (2 άτομα) και τελευταίες οι ανθρωπιστικές/κοινωνικές επιστήμες (1 άτομο), ο αθλητισμός (1 άτομο) και τα καλλιτεχνικά επαγγέλματα (1 άτομο) (Πίνακας 4.6).
Στη συνέχεια παρουσιάζονται τα αποτελέσματα από το Ερωτηματολόγιο Ακαδημαϊκών και Επαγγελματικών Χαρακτηριστικών που περιλαμβάνει τις απόψεις των δυσλεξικών φοιτητών για τη σχολική τους επίδοση και το πώς έβλεπαν τον εαυτό τους σε σχέση με τους συμμαθητές τους.
Με βάση το Ερωτηματολόγιο Ακαδημαϊκών και Επαγγελματικών Χαρακτηριστικών, τέσσερις στους δεκαέξι δυσλεξικούς φοιτητές (4/16) αναφέρουν πως στο δημοτικό τα πήγαιναν χειρότερα σε σύγκριση με τους συμμαθητές τους, εννέα (9/16) αναφέρουν πως τα πήγαιναν μέτρια και άλλοι τρεις (3/16) αναφέρουν πως τα πήγαιναν καλύτερα από τους συμμαθητές τους.
Όσον αφορά το γραπτό λόγο, η πλειοψηφία (δέκα στους δεκαέξι) (10/16) αναφέρει πως τα γραπτά τους ήταν χειρότερα από τις πραγματικές τους ικανότητες, αναδεικνύοντας τη δυσκολία στο γραπτό λόγο ως κεντρικό πρόβλημα της δυσλεξίας ήδη από το δημοτικό.
Περνώντας στο γυμνάσιο και το λύκειο, τρεις στους δεκαέξι (3/16) αναφέρουν πως τα πήγαιναν χειρότερα στα μαθήματα σε σύγκριση με τους συμμαθητές τους, έντεκα (11/16) αναφέρουν πως τα πήγαιναν μέτρια και δύο (2/16) καλύτερα, ενώ εννέα στους δεκαέξι (9/16) αναφέρουν πως τα γραπτά τους ήταν κατώτερα των πραγματικών τους ικανοτήτων.
Με δεδομένη την απουσία υποστηρικτικών προγραμμάτων και υπηρεσιών για τους δυσλεξικούς μαθητές στη δευτεροβάθμια εκπαίδευση, είναι αναμενόμενο οι δυσλεξικοί έφηβοι να συνεχίζουν να εκτιμούν τις δυσκολίες τους στο γραπτό λόγο ως σημαντικές, παρά την πάροδο τόσων χρόνων συστηματικής εκπαίδευσης στο σχολείο.
Αντίστοιχα αρνητικές είναι οι εκτιμήσεις των φοιτητών στην έρευνα των Riddick, Farmer & Sterling (1997) για τις ικανότητές τους στο γραπτό λόγο, επιβεβαιώνοντας την υπόθεση ότι οι δυσλεξικοί φοιτητές αξιολογούν χαμηλότερα τον εαυτό τους στη σχολική επίδοση στα χρόνια του δημοτικού και του γυμνασίου-λυκείου σε σύγκριση με τους συμμαθητές τους και έχουν αρνητική εικόνα για τον εαυτό τους, όσον αφορά τις ικανότητές τους στο γραπτό λόγο (Farmer, Riddick &
Σχετικά με την επίδοσή τους στο πανεπιστήμιο παρατηρούμε ότι οι απόψεις τους διαφοροποιούνται ελαφρά σε σύγκριση με τις δηλώσεις τους για τις προηγούμενες βαθμίδες της εκπαίδευσης, πράγμα που σημαίνει πως το περιβάλλον του πανεπιστημίου είναι πιο φιλικό και γενναιόδωρο από το χώρο του σχολείου.
Ακόμη, οι φοιτητές βλέπουν λιγότερο αρνητικά την επίδοση τους σε σύγκριση με το πώς την έβλεπαν στο γυμνάσιο και το λύκειο.
Έτσι, πέντε στους δεκαέξι (5/16) δυσλεξικούς φοιτητές αναφέρουν ότι τα καταφέρνουν στο πανεπιστήμιο καλύτερα από τους συμφοιτητές τους, οχτώ (8/16) αναφέρουν ότι τα πηγαίνουν μέτρια και τρεις (3/16) ότι τα καταφέρνουν χειρότερα από τους συμφοιτητές τους.
Στο σημείο που φαίνεται να συμφωνούν οι εννιά από τους δεκαέξι (9/16) είναι ότι τα γραπτά τους εξακολουθούν να είναι χειρότερα από τις πραγματικές τους ικανότητες.
Ως προς το άγχος, επτά φοιτητές (7/16) αναφέρουν ότι έχουν περισσότερο άγχος για τις σπουδές τους, τρεις (4/16) ότι έχουν λιγότερο άγχος και πέντε (5/16) περίπου το ίδιο άγχος με τους υπόλοιπους, Στον Πίνακα 4.7 παρουσιάζονται στοιχεία για την πορεία των φοιτητών στο πανεπιστήμιο μαζί με τα αποτελέσματα των κλιμάκων άγχους και αυτοεκτίμησης.
Πίνακας 4.7: Αποτελέσματα κλιμάκων άγχους και αυτοεκτίμησης
Δήμος ΟΧΙ ΓΡΑΠΤΑ Mέση (101) Χαμηλή Μέτριο
Δέκα από τους δεκαέξι φοιτητές είναι εντός των κανονικών εξαμήνων σπουδών, περιλαμβάνονται δηλαδή στους ενεργούς φοιτητές, ενώ οι υπόλοιποι έξι έχουν ξεπεράσει τα προβλεπόμενα έτη σπουδών και χρωστούν ακόμη αρκετά μαθήματα για να πάρουν το πτυχίο τους.
Το εύρημα αυτό υποδηλώνει πως παρά το γεγονός ότι με την πάροδο της ηλικίας αντισταθμίζονται ορισμένες δυσκολίες που συνδέονται με τη δυσλεξία, υπάρχουν και ακαδημαϊκής φύσης δυσκολίες που συνοδεύουν το δυσλεξικό φοιτητή στην τριτοβάθμια εκπαίδευση.
Η έλλειψη υποστηρικτικών δομών για τους δυσλεξικούς φοιτητές δυσχεραίνει τη φοίτησή τους στην τριτοβάθμια εκπαίδευση, με αποτέλεσμα να καθυστερούν στις σπουδές τους, προσπαθώντας από μόνοι τους να βρουν τρόπους να αντιμετωπίσουν τις μαθησιακές τους δυσκολίες ή τα αγόρια διακόπτουν για ένα διάστημα για να υπηρετήσουν τη στρατιωτική τους θητεία (όπως ο Γιώργος, ο Κωνσταντίνος και ο Δήμος).
Σχετικό με το προηγούμενο συμπέρασμα είναι και το θέμα του τρόπου εξέτασης των δυσλεξικών φοιτητών.
Οι έντεκα από τους δεκαέξι φοιτητές (11/116) του δείγματος εξετάζονται γραπτά, γιατί δεν έχουν καταθέσει τη διάγνωση δυσλεξίας στη γραμματεία του τμήματος όπου φοιτούν.
Οι υπόλοιποι πέντε φοιτητές εξετάζονται προφορικά.
Το εύρημα αυτό είναι αντιφατικό αν λάβουμε υπόψη μας ότι από τη μια οι δυσλεξικοί φοιτητές εκτιμούν ότι τα γραπτά τους είναι χειρότερα από τις πραγματικές τους δυνατότητες και από την άλλη επιλέγουν οι ίδιοι τη γραπτή εξέταση στις τμηματικές και πτυχιακές εξετάσεις.
Οι λόγοι που οδηγούν ορισμένους φοιτητές να ‘αποκρύπτουν’ τη μαθησιακή τους δυσκολία έχουν επισημανθεί από πολλούς ερευνητές και συνδέονται με το ‘στιγματισμό’ που συνοδεύει τη δημοσιοποίηση της διάγνωσης της δυσλεξίας σε ένα χώρο όπως είναι το πανεπιστήμιο (Riddick, 1996, 2000, Riddick, Farmer & Sterling, 1997) ή με το ότι δε γνωρίζουν οι ίδιοι τις διευκολύνσεις που ισχύουν για τους δυσλεξικούς στην τριτοβάθμια εκπαίδευση (Hartas &
Στο σημείο αυτό θα αναφερθούμε στα αποτελέσματα των ψυχομετρικών δοκιμασιών άγχους και αυτοεκτίμησης (Πίνακας 4.7), για να δούμε το ψυχο-συναισθηματικό προφίλ των δυσλεξικών φοιτητών και να συγκρίνουμε τις αυτο-αξιολογήσεις που έχουν κάνει οι ίδιοι με τα αποτελέσματα των σταθμισμένων δοκιμασιών.
Στην κλίμακα άγχους του Spielberger η πλειοψηφία των φοιτητών είχε μέτριο άγχος προδιάθεσης, πράγμα που σημαίνει ότι το άγχος λειτουργεί ως παράγοντας κινητοποίησης σε εσωτερικές ή εξωτερικές απαιτήσεις, χωρίς οι αρνητικές εμπειρίες του παρελθόντος να προκαλούν δυσάρεστες συναισθηματικές πιέσεις στο παρόν για τους συγκεκριμένους φοιτητές.
Ωστόσο εντοπίστηκαν τέσσερις φοιτητές (η Κωνσταντίνα, ο Παύλος, η Μυρσίνη και ο Σταύρος) που παρουσίαζαν υψηλό άγχος προδιάθεσης (η Μυρσίνη και ο Σταύρος παρουσίαζαν πολύ υψηλό άγχος προδιάθεσης), γεγονός που σημαίνει πως τα αρνητικά συναισθήματα άγχους και ανησυχίας που βιώνουν είναι επαναλαμβανόμενα και ξεπερνούν τα φυσιολογικά επίπεδα θέτοντας σε κίνδυνο την ψυχική υγεία των συγκεκριμένων ατόμων και προκαλώντας δυσκολίες στην καθημερινή τους
Η Riddick και οι συνεργάτες της (1999) υποστηρίζουν πως είναι σημαντικό να μπορούμε να εντοπίζουμε ποιοι από τους δυσλεξικούς φοιτητές υποφέρουν από άγχος και αρνητικά συναισθήματα, για να μπορούμε να προτείνουμε στρατηγικές παρέμβασης και αλλαγές του περιβάλλοντος που να μειώνουν το άγχος τους και να αυξήσουν τα θετικά τους συναισθήματα.
Ο Spielberger (1983) θεωρεί ότι οι μακρόχρονες επιπτώσεις του άγχους στο άτομο είναι ότι κινδυνεύει να νιώθει διαρκώς στενοχωρημένο και ανήμπορο κάνοντας δυσάρεστες σκέψεις και κατηγορώντας τον εαυτό του που αισθάνεται έτσι, ενώ οι Farmer, Riddick και Slterling (2002) υποστηρίζουν ότι οι φοιτητές με δυσλεξία μπαίνουν σε έναν ‘φαύλο’ κύκλο, όπου τα προβλήματα ανάγνωσης και γραφής προκαλούν αγχώδεις αντιδράσεις, οι οποίες με τη σειρά τους τους κάνουν υπερευαίσθητους σε αρνητικά σχόλια και κριτική, μειώνοντας την ικανότητά τους να αντιμετωπίσουν τις δυσκολίες που συναντούν.
Περνώντας στα αποτελέσματα του Διαπολιτισμικού Ερωτηματολογίου Αυτοεκτίμησης παρατηρούμε ότι η πλειοψηφία των δυσλεξικών φοιτητών έχει μέση έως υψηλή αυτοεκτίμηση, ενώ τέσσερις φοιτητές (ο Παύλος, η Μυρσίνη, η Σωτηρία και ο Σταύρος) έχουν χαμηλή αυτοεκτίμηση.
Ανατρέχοντας στη βιβλιογραφία, σε κλινικό επίπεδο και σε εμπειρικές έρευνες, βρίσκουμε αναφορές μειωμένης αυτοεκτίμησης σε παιδιά και εφήβους με δυσλεξία, ενώ γίνεται συσχέτιση της αυτοεκτίμησης με τις αρνητικές σχολικές εμπειρίες του παρελθόντος και τη χαμηλή επίδοση στο σχολείο (Chapman, 1988, Van der Stoel, 1990, Thomson, 1990, Fairhurst & Pumfrey, 1992).
Δύο έρευνες με δείγματα παιδιά με αναγνωστικές δυσκολίες, που επανεξετάστηκαν στην ενήλικη ζωή, έδειξαν ότι μειώθηκαν τα προβλήματα προσαρμογής τους, καθώς και ότι αυξήθηκε η αυτοεκτίμησή τους μετά το τέλος του σχολείου.
Συνεπώς, υπάρχει μία μερίδα ερευνητών που υποστηρίζει πως η δυσλεξία παύει να επηρεάζει αρνητικά την αυτοεκτίμηση του ατόμου από τη στιγμή που το άτομο εγκαταλείπει το χώρο του σχολείου ή οποιοδήποτε ανταγωνιστικό περιβάλλον με υψηλές μαθησιακές απαιτήσεις (Spreen, 1987).
Ορισμένοι ερευνητές υποστηρίζουν ότι η δυσλεξία δεν επηρεάζει αρνητικά τους υπόλοιπους τομείς της ζωής του ατόμου (κοινωνικό, οικογενειακό, προσωπικό) ιδιαίτερα μετά την εφηβεία (Lewandowski & Arcangelo, 1994) Στη δική μας έρευνα η δυσλεξία δεν φαίνεται να έχει επηρεάσει αρνητικά τη γενική εικόνα που έχει για τον εαυτό του η πλειοψηφία των δυσλεξικών φοιτητών.
Αυτό όμως που παρουσιάζει ενδιαφέρον είναι ότι επτά φοιτητές έχουν πολύ χαμηλή έως χαμηλή ακαδημαϊκή αυτοεκτίμηση (για τον Γιώργο δεν υπολογίστηκε η ακαδημαϊκή αυτοεκτίμηση, γιατί μόλις είχε ολοκληρώσει τις σπουδές του), πράγμα που υποδηλώνει ότι οι συγκεκριμένοι φοιτητές αντιμετωπίζουν δυσκολίες στις σπουδές τους και ότι δεν είναι ικανοποιημένοι από την ακαδημαϊκή τους επίδοση στο πανεπιστήμιο.
Η διαπίστωση αυτή συμφωνεί τόσο με τις αυτο- αξιολογήσεις που κάνουν οι ίδιοι όταν δηλώνουν ότι τα καταφέρνουν μέτρια σε σύγκριση με τους συμφοιτητές τους και ότι τα γραπτά τους είναι χειρότερα από τις πραγματικές τους ικανότητες, όσο και με τα πορίσματα άλλων ερευνών, όπου διαφορές στην αυτοεκτίμηση των δυσλεξικών ατόμων εντοπίζονται μόνο στον ακαδημαϊκό τομέα και όχι στους υπόλοιπους (κοινωνικό, προσωπικό και οικογενειακό τομέα) (Chapman, 1988, Montgomery, 1994).
Μια τάση που διαφαίνεται από τα αποτελέσματα των ψυχομετρικών δοκιμασιών, η οποία χρειάζεται περαιτέρω διερεύνηση σε μεγαλύτερο δείγμα φοιτητών, είναι η συσχέτιση μεταξύ άγχους προδιάθεσης, αυτοεκτίμησης, βαθμού σοβαρότητας της δυσλεξίας και ποσοστού ορθογραφικών λαθών (Πίνακας 4.5 & 4.7).
Από τους φοιτητές του δείγματος ο Παύλος, η Μυρσίνη και ο Σταύρος έχουν υψηλό ως πολύ υψηλό άγχος προδιάθεσης, χαμηλή ως πολύ χαμηλή αυτοεκτίμηση και υψηλό ποσοστό ορθογραφικών λαθών (7%-22%).
Η παρατήρηση αυτή αποδεικνύει την ανάγκη να λαμβάνονται υπόψη εκτός από τους γνωστικούς παράγοντες (όπως η αναγνωστική και η ορθογραφική ικανότητα) και ψυχοσυναισθηματικοί παράγοντες (όπως το άγχος, η αυτοεκτίμηση, η ικανότητα κοινωνικής προσαρμογής, τα προβλήματα συμπεριφοράς) κατά τη διαγνωστική διαδικασία ενηλίκων που παραπέμπονται για μαθησιακές δυσκολίες, αφού, όπως αναφέρουν ο Miles (1999) και οι Boetsch, Green & Pennington (1996), οι δυσκολίες ανάγνωσης και γραφής αντισταθμίζονται με την πάροδο της ηλικίας, εμμένουν όμως οι κοινωνικές και συναισθηματικές δυσκολίες που αποτελούν δευτερογενείς συνέπειες της δυσλεξίας.
Σχετικά με τα μελλοντικά σχέδια των δυσλεξικών φοιτητών του δείγματος, η πλειοψηφία θέλει να ασχοληθεί με το επάγγελμα που σπουδάζει, ενώ μόνο δύο σκέφτονται να στραφούν σε άλλους τομείς.
Όταν ρωτήθηκαν για τα εμπόδια που μπορεί να συναντήσουν στην επαγγελματική τους σταδιοδρομία, τρεις φοιτητές ανέφεραν τη μαθησιακή τους δυσκολία και άλλοι τρεις το ότι δε γνωρίζουν ξένη γλώσσα.
Αφήσαμε για το τέλος τα αποτελέσματα της γραπτής δοκιμασίας η οποία διεξήχθη μέσα σε συγκεκριμένα χρονικά όρια, με θέμα: «Πώς περνώ τη φοιτητική μου ζωή» (Πίνακας 4.8).
Πίνακας 4.8: Αποτελέσματα γραπτής δοκιμασίας * Χρησιμοποίησε 10΄ από τα 30΄στη γραπτή δοκιμασία.
Στη βιβλιογραφία αναφέρεται ότι οι δυσλεξικοί φοιτητές αντιμετωπίζουν μορφο- συντακτικές δυσκολίες, γραμματικά λάθη και προβλήματα με την ορθογραφία στα γραπτά τους.
Το συμπέρασμα αυτό προκύπτει τόσο από εμπειρικές έρευνες (Lefly & Pennington, 1991, Riddick, Farmer, & Sterling, 1997, Moseley, 1997) όσο και από αξιολογήσεις καθηγητών που εντοπίζουν αδυναμίες στα γραπτά των δυσλεξικών φοιτητών (Farmer, Riddick & Sterling, 2002).
Επίσης ορισμένοι ερευνητές (ΜcLoughlin, Fitzgibbon & Young, 1994, Hatcher, 2001) θεωρούν ότι ο ρυθμός γραφής και η έκταση του παραγόμενου δοκιμίου είναι παράγοντες που μπορούν να προβλέψουν την ύπαρξη ή όχι δυσλεξίας σε έναν φοιτητή.
Ειδικότερα οι ΜcLoughlin, Fitzgibbon & Young (1994) υπολόγισαν πως ένας μη δυσλεξικός φοιτητής γράφει αυθόρμητα σε μορφή δοκιμίου περίπου 20 λέξεις το λεπτό.
Το πρώτο εύρημα που αξιολογήσαμε στη δική μας έρευνα ήταν ο συνολικός αριθμός λέξεων των γραπτών των δεκαέξι φοιτητών, υποθέτοντας ότι οι γραμματικές και συντακτικές δυσκολίες θα είχαν σαν αποτέλεσμα αργότερο ρυθμό γραψίματος, μικρότερη έκταση γραπτού και απλούστερο περιεχόμενο.
Η υπόθεση αυτή επιβεβαιώθηκε για πέντε φοιτητές του δείγματος (τον Δημήτρη, τον Παύλο, τον Παναγιώτη, το Σταύρο και τον Ορέστη), όπου τα γραπτά τους ήταν σύντομα (285, 224, 163, 260 και 252 λέξεις που αντιστοιχούν σε 5-10 λέξεις το λεπτό).
Η εξήγηση που δίνουμε είναι ότι πιθανόν οι συγκεκριμένοι φοιτητές να έδωσαν ιδιαίτερη προσοχή στη γραμματική και την ορθογραφία, με αποτέλεσμα το γραπτό τους να είναι σύντομο ή ηθελημένα απέφυγαν να επεκταθούν, για να μην κάνουν πολλά γραμματικά και ορθογραφικά λάθη.
Σίγουρα η ποσότητα δεν πρέπει να είναι το κριτήριο για την αξιολόγηση ενός γραπτού, αλλά η περιορισμένη έκταση έχει επιπτώσεις στην ποιότητα των ιδεών και των επιχειρημάτων που εκφράζονται στο κείμενο.
Το δεύτερο σημείο που κοιτάξαμε ήταν το ποσοστό ορθογραφικών λαθών.
Για τους δυσλεξικούς φοιτητές του δείγματος το ποσοστό ορθογραφικών λαθών ήταν υψηλό και κυμαινόταν από 3% έως 25% (Πίνακας 4.8), με εξαίρεση μία φοιτήτρια που είχε ποσοστό ορθογραφικών λαθών κάτω του 3% το οποίο μπορεί να θεωρηθεί ότι εμπίπτει μέσα στα φυσιολογικά όρια που δεχόμαστε για το γενικό φοιτητικό πληθυσμό (Farmer, Riddick & Sterling, 2002).
Το εύρημα αυτό φανερώνει πως η δυσορθογραφία εξακολουθεί να ταλαιπωρεί τα δυσλεξικά άτομα και στο πανεπιστήμιο παρά το ότι θα περιμέναμε η ικανότητα ορθογραφημένης γραφής να έχει βελτιωθεί μετά από τόσα χρόνια συστηματικής εκπαίδευσης.
Το εύρημα βρίσκεται σε συμφωνία με εκείνα ξένων ερευνών, σύμφωνα με τις οποίες η δυσορθογραφία θεωρείται ως η πιο αξιόπιστη και έγκυρη ένδειξη για την ύπαρξη δυσλεξίας στους ενήλικες (Graham, 1990, Klein, 1993, Sterling και συν., 1998).
Ως προς τις άλλες κατηγορίες λαθών, μία φοιτήτρια (η Κωνσταντίνα) είχε υψηλό ποσοστό φωνολογικών λαθών (4%), γεγονός που συνδυάζεται με τη σοβαρή μορφή δυσλεξίας που αντιμετωπίζει, ενώ επαναλαμβάνει συχνά ίδιες προτάσεις και ιδέες στο γραπτό της.
Ακόμα, παρατηρείται η τάση να απουσιάζουν τα σημεία στίξης σε ορισμένα σημεία του γραπτού των φοιτητών (του Κωνσταντίνου και του Δημήτρη), γεγονός που ίσως να οφείλεται στη δυσκολία των δυσλεξικών ατόμων να προσέχουν ταυτόχρονα τη σύνταξη, την ορθογραφία και τα όρια των προτάσεων ενώ γράφουν ‘παρορμητικά’ για να μην ξεχάσουν τις ιδέες που έρχονται στο μυαλό τους.
Από τα αποτελέσματα της γραπτής δοκιμασίας προκύπτει ότι όλοι οι δυσλεξικοί φοιτητές του δείγματος (με εξαίρεση το Γιώργο και την Αγγελική) αντιμετωπίζουν μέτριες έως σοβαρές δυσκολίες στο γραπτό λόγο, οι οποίες επιβεβαιώνονται και από τις αυτο- αξιολογήσεις που κάνουν οι ίδιοι για τα γραπτά τους.
Αν λάβουμε υπόψη μας ότι οι απαιτήσεις ως προς τα παραγόμενα είδη γραπτού διαφέρουν ανάλογα με τη σχολή και το γνωστικό αντικείμενο κάθε φοιτητή, η παροχή υποστηρικτικής βοήθειας σε θέματα σύνταξης και παρουσίασης εργασιών, διόρθωσης κειμένων και αποτελεσματικών τεχνικών μελέτης για τις εξετάσεις είναι απολύτως αναγκαίες για τους δυσλεξικούς φοιτητές του δείγματος,
Οι συνεντεύξεις πραγματοποιήθηκαν για να διερευνηθούν σε βάθος οι σκέψεις και τα συναισθήματα των φοιτητών σχετικά με τη δυσλεξία, οι θετικές και αρνητικές εμπειρίες τους στη διάρκεια των σχολικών τους χρόνων, αλλά και οι στάσεις σημαντικών προσώπων στη ζωή τους, όπως είναι οι γονείς, οι εκπαιδευτικοί και οι φίλοι.
Η ανάλυση των δεδομένων ακολούθησε δύο στάδια: α) την απομαγνητοφώνηση των συνεντεύξεων με τη μέθοδο των άμεσων παραπομπών (direct quotation) και β) την κωδικοποίηση των δηλώσεων των φοιτητών σε εννοιολογικές κατηγορίες έτσι ώστε να είναι δυνατή η διεύρυνση και η σύγκριση με τα άλλα ευρήματα της ποιοτικής έρευνας.
Η διαδικασία εντοπισμού των κατηγοριών ήταν δύσκολη και χρονοβόρα.
Για την πραγματοποίησή της χρησιμοποιήθηκαν οι έννοιες-κλειδιά των ερευνητικών ερωτήσεων και τα κύρια θέματα που αναφέρονταν πρώτα στις απαντήσεις των φοιτητών.
Όταν ένας φοιτητής ανέφερε θέματα που δεν καλύπτονταν από τις αρχικές κατηγορίες, δημιουργούνταν νέες.
Οι τελικές κατηγορίες, σύμφωνα με τις οποίες κωδικοποιήθηκαν οι απαντήσεις των δυσλεξικών φοιτητών, είναι δώδεκα:
Αναμνήσεις και εμπειρίες από το δημοτικό.
Αναμνήσεις και εμπειρίες από το γυμνάσιο-λύκειο.
Αντιλήψεις πριν τη διάγνωση.
Ύπαρξη ή απουσία υποστηρικτικού οικογενειακού περιβάλλοντος.
Κατανόηση του φαινομένου της δυσλεξίας.
Τρόποι αντιμετώπισης δυσκολιών στο λύκειο.
Συναισθήματα για τη δυσλεξία.
Δυσκολίες στο πανεπιστήμιο.
Τεχνικές αντιμετώπισης της δυσλεξίας.
Αποδοχή ή όχι της δυσλεξίας.
Προβλήματα στην καθημερινή ζωή.
Αναμνήσεις και εμπειρίες από το δημοτικό Οι εμπειρίες που περιγράφουν οι περισσότεροι φοιτητές του δείγματος από τα χρόνια του δημοτικού ήταν αρνητικές με ελάχιστη κατανόηση των δυσκολιών τους από μέρους των δασκάλων.
Ορισμένοι μάλιστα περιγράφουν τιμωρίες και ταπεινωτικά περιστατικά μέσα στην τάξη.
Τα χρόνια του δημοτικού ήταν δύσκολα για τους περισσότερους φοιτητές του δείγματος οι οποίοι βίωσαν εμπειρίες που τους στιγμάτισαν.
Ο Γ.: «Οι αναμνήσεις μου είναι λίγο άσχημες.
Αυτό που θυμάμαι είναι ότι ήταν κάποια δύσκολα χρόνια, δύσκολα χρόνια από την άποψη ότι είχα αρκετές δυσκολίες.
Ήμουνα περιφερειακός μαθητής, δεν ήμουν δηλαδή μέσα σ΄ αυτό που θα λέγαμε «ελίτ» των μαθητών, ένιωθα τον εαυτό μου αδύναμο σε όλα και ίσως και αποτυχημένο, μπορώ να πω.
Ένα άλλο που με έχει σημαδέψει είναι ότι στην έκτη δημοτικού ο δάσκαλος λόγω των ορθογραφικών λαθών μου, μου είχε δώσει χαστούκι μπροστά σε όλη την τάξη.
Αυτό για μένα με ανάγκασε να ασχοληθώ περισσότερο με την ορθογραφία, όχι τόσο πολύ για να μάθω, αλλά τουλάχιστον να του δείχνω ότι δεν κάνω λάθη»
Ο Κ.: «Άσχημες.
Ήμουνα το παιδί που πάντα δεν έγραφε σωστά την ορθογραφία, όσες φορές κι αν τη μάθαινα… τι ξύλο έχω φάει για να μάθω λέξεις… να τις γράφω εκατό φορές το βράδυ, το πρωί επανάληψη.. και στο σχολείο να τις γράφω λάθος.
Όσο περνούσαν τα χρόνια και τα παιδιά μαθαίνανε ορθογραφία, εγώ έμενα πίσω και αισθανόμουνα μειονεκτικά έναντι αυτών.
Στο δημοτικό, ο καλός ο μαθητής τον επιβράβευαν οι καθηγητές, εγώ ήμουν καλό παιδί, βέβαια, αλλά αυτός που δε διαβάζει…τεμπέλης».
Η Κ: « Η πρώτη εμπειρία που θυμάμαι είναι από την πρώτη δημοτικού.
Έτυχε η δασκάλα που είχαμε να αρρωστήσει και να έρθει ένας άλλος δάσκαλος για 3-4 μήνες, ο οποίος δε γνώριζε τι πρόβλημα είχα με αποτέλεσμα να με βάζει συνέχεια τιμωρία και να με βγάζει έξω από την τάξη.. εγώ δεν καταλάβαινα.
Με έβαζε να γράφω συνέχεια, να κάνω αντιγραφή πάρα πολλές σελίδες.
Η άλλη μου εμπειρία ήταν όταν ήμουνα στην πέμπτη δημοτικού, ο δάσκαλος ο οποίος, δεν μπορούσα να διαβάσω δυνατά τότε, και με έβαζε με το ζόρι να διαβάζω και γέλαγε, γενικά με κορόιδευε, ας πούμε.
Εκεί δεν είχα καλή
Κάποιοι άλλοι φοιτητές εστιάζουν στη χαμηλή αυτοεκτίμηση που είχαν ήδη από το δημοτικό αλλά και στα προβλήματα που είχαν στις κοινωνικές επαφές με τα άλλα παιδιά.
Η Α.: «Θυμάμαι ότι δε μιλούσα πολύ, ότι ντρεπόμουνα, δεν μπορούσα να εκφράσω αυτό που ήθελα ή να βρω το θάρρος να ξεκινήσω να πω κάτι.
Μίλαγα πολύ σιγά και έπρεπε να τα λέω όλα πολλές φορές, οπότε κουραζόμουνα και σταμάταγα να μιλάω.
Τα ορθογραφικά λάθη..που μου λέγανε οι δάσκαλοι όλες αυτές τις παρατηρήσεις…με ενοχλούσε… και οι γονείς μου στο σπίτι όταν έγραφα.
Ο Δ.: «Στο δημοτικό, ήμουν πολύ μαζεμένος, δεν είχα θάρρος να κάνω πράγματα, ήσυχος, σε μεγάλο βαθμό. ήμουν εντάξει με τα μαθήματά μου ανεξαρτήτως από το τι επιδόσεις είχα.
Βέβαια σ΄ αυτό είχα βοήθεια κι από το σπίτι μου, με προσέχανε.
Κάποιες παρέες είχα, χωρίς όμως να μπορώ να πω ότι ήμουν ο δημοφιλής που θα ήθελαν να με κάνουν
Η Μ.: «Συνήθως μόνη μου στην αυλή με τα μικρότερα παιδιά να με κοροϊδεύουν..
Καυγάδες με το μισό σχολείο, πιανόμασταν στα χέρια από τα κοροϊδέματα και τέτοια….με λέγαν καθυστερημένη και χαζή… γινόταν της τρελής»
Περιγράφοντας τις δυσκολίες που είχαν στο δημοτικό, οι περισσότεροι αναφέρουν προβλήματα στην ανάγνωση, την ορθογραφία, τη γραπτή έκφραση, τα μαθηματικά και αργό ρυθμό οργανωτικής αντίδρασης.
Ο Κ.: «Η ορθογραφία ήταν πολύ μεγάλο πρόβλημα για μένα, μπέρδευα το φ με το θ, β- δ, στ-τσ, αυτά με δυσκόλευαν.
Μπέρδεμα στην προπαίδεια, δυσκολεύτηκα να μάθω την προπαίδεια μέχρι πέμπτη δημοτικού.
Τότε κατάφερα και την έμαθα».
Ο Γ.: «Η μητέρα μου έλεγε ότι δεν μπορούσα να γράψω.
Πρώτη, Δευτέρα δημοτικού δεν έγραφα καθόλου.
Από κει και μετά, όσο θυμάμαι το δημοτικό, τα ίδια.
Αν και έκανα ιδιαίτερα από πέμπτη και έκτη δημοτικού, πάλι ήταν δύσκολα… είχα στο μυαλό μου να περνάει όσο το δυνατόν πιο γρήγορα ο χρόνος μέσα στο μάθημα για να έρθει το διάλειμμα»
Ο Δ.: «Στο δημοτικό στις πρώτες τάξεις είχα πρόβλημα ως προς το να κάνω φίλους.
Μέχρι δευτέρα, τρίτη δημοτικού.
Μετά γνώρισα κάποια παιδιά, με λίγους έκανα παρέα πολλές ώρες.
Στα μαθήματά μου ήμουνα ένας μέτριος μαθητής.
Διάβαζα όχι πάρα πολλές ώρες και ήμουνα μέτριος στις επιδόσεις.
Τα Μαθηματικά με κουράζανε.
Στη γλώσσα δυσκολευόμουνα πάρα πολύ να γράψω έκθεση και στη γραμματική είχα δυσκολίες.
Σε άλλα μαθήματα όπως το Εμείς και ο κόσμος, η Iστορία ήμουν καλύτερος και μου άρεσαν».
Ο Δ.: «Αργούσα πολύ να κάνω τα μαθήματά μου σπίτι, πολλές ώρες, και σχολείο αργούσα να αντιγράψω από τον πίνακα.
Αυτά βασικά.
Μπορεί να διάβαζα από τις 4 μέχρι τις
Η στάση των δασκάλων χαρακτηριζόταν από άγνοια και έλλειψη ενημέρωσης, με αποτέλεσμα να μην μπορούν να διακρίνουν και να μην κατανοούν τις δυσκολίες των συγκεκριμένων μαθητών.
Τρεις μόνο φοιτητές έχουν θετικές αναμνήσεις από τους δασκάλους.
Σε γενικές γραμμές την περασμένη δεκαπενταετία η ενημέρωση και η ευαισθητοποίηση της κοινής γνώμης στη χώρα μας γύρω από τη δυσλεξία ήταν περιορισμένη και οι δάσκαλοι δεν διδάσκονταν στα πλαίσια των σπουδών τους μαθήματα σχετικά με τις μαθησιακές δυσκολίες.
Μερικές φορές, οι γονείς αναλάμβαναν το ρόλο του διαμεοσολαβητή και ενημέρωναν τους δασκάλους για τις δυσκολίες του παιδιού τους.
Η Κ. «Μόνο δύο είχαν καταλάβει ότι είχα κάποια δυσκολία.
Η δασκάλα της πρώτης και ένας δάσκαλος στην έκτη.
Οι άλλοι όλοι δεν ήξεραν».
Ο Παύλ.: «Όχι.
Το κατάλαβε η μητέρα μου, από Δευτέρα δημοτικού νομίζω.
Οπότε τους το έλεγε εκείνη».
Ο Π. «Όχι όλοι.
Μέχρι την πέμπτη-έκτη δεν ξέρω αν το είχαν καταλάβει, αλλά δεν έδειχναν καμιά επιείκεια».
Η Μ.: «Μόνος ένας στα έξι χρόνια στο δημοτικό».
Ο Γ.: «Μέχρι Τρίτη και Τετάρτη δημοτικού που είχα δασκάλες, το ξέρανε, είχανε ενημερωθεί.
Πέμπτη και έκτη δημοτικού που είχαμε ένα δάσκαλο, ο δάσκαλος δεν το ήξερε στην αρχή μέχρι που έγινε το επεισόδιο με το χαστούκι και ήρθε η μητέρα μου.
Δεν είμαι σίγουρος ότι το είχαν καταλάβει από μόνοι τους».
Ο Δ.: «Κυρίως στα γλωσσικά μαθήματα βλέπανε ότι δεν τα πάω καλά μέχρι που πήρα τη διάγνωση και βρήκαμε τι ακριβώς έχω».
Ο Α.: « Τα πρώτα χρόνια στο σχολείο το πρόβλημα της δυσλεξίας κάπου με απομόνωνε και αισθανόμουνα και κάπως χαζός από την άποψη ότι έβλεπα όλα τα άλλα παιδιά της τάξης να διαβάζουν… κι εγώ αισθανόμουνα ο χαζός της τάξης που δε μπορεί.
Στα τελευταία χρόνια είχα μια δασκάλα η οποία είχε μελετήσει το πρόβλημα της δυσλεξίας και με βοήθησε.
Βοήθησε και τη μητέρα μου να καταλάβει το πρόβλημά μου γιατί κι αυτή δεν ήξερε.
Πέρασα πολύ καλά τα τελευταία χρόνια μ’αυτή τη δασκάλα».
Στη δευτεροβάθμια εκπαίδευση τα πράγματα ήταν καλύτερα.
Παρά το γεγονός ότι οι σχολικές εργασίες και οι απαιτήσεις αυξάνονται και οι δυσκολίες εξακολουθούν να υπάρχουν, η στάση όμως των καθηγητών και οι κοινωνικές σχέσεις που αναπτύσσουν οι δυσλεξικοί φοιτητές τους βοηθούν να θυμούνται τα χρόνια του γυμνασίου και του λυκείου με φωτεινότερα χρώματα.
Η προσπάθεια και οι κόποι που καταβάλλουν αναγνωρίζονται, ενώ κάποιοι συγκρίνοντας γυμνάσιο και λύκειο βρίσκουν πιο θετικές τις εμπειρίες του λυκείου.
Όπως και για τους υπόλοιπους εφήβους, οι παρέες, οι φιλίες και οι κοινωνικές σχέσεις παίζουν σημαντικό ρόλο στη ζωή των δυσλεξικών μαθητών.
Ο Κ.: «Στο γυμνάσιο, οι εμπειρίες μου ήταν παρόμοιες με του δημοτικού, με εξαίρεση κάποια μαθήματα που πήγαινα φροντιστήριο.
Π.χ.
Φυσική επειδή συμμετείχα πάρα πολύ, έλεγα τη γνώμη μου, ήμουν πολύ καλός.
Στα τεστ και στα διαγωνίσματα οποιαδήποτε κι αν ήταν αυτά, είχα σημαντική πτώση.
Υπήρχε μεγάλη διαφορά ανάμεσα σ΄αυτά που έγραφα και σ΄αυτά που έλεγα.
Στο λύκειο τα ίδια.
Στην έκθεση, ενώ έκανα σχεδιάγραμμα μες στην τάξη, έλεγα απόψεις, είχα υλικό να γράψω, στο προφορικό έκανα σωστά το σχεδιάγραμμά μου, στο γραπτό δεν τα κατάφερνα… στην έκθεση, στην ορθογραφία, στα γράμματα.
Στα κείμενα που ήταν μόνο προφορικό, πολύ καλά.
Σ’ αυτό με βοηθούσε που η καθηγήτρια επέλεγε να διαβάζει αυτή τα κείμενα.
Όταν το άκουγα μπορούσα να στο πω στο δευτερόλεπτο, να σου βγάλω έννοιες, πρώτα δεύτερα πρόσωπα, εξέλιξη..»
Ο Γ.: «Στο γυμνάσιο και το λύκειο τα πράγματα ήταν αρκετά πιο καλά, εκεί πέρα είναι οι παρέες, αποκτιούνται φιλίες αν όχι με όλη την τάξη με μια μικρή παρέα 5-6 παιδιών..οπότε δημιουργούνται επικοινωνιακές σχέσεις.
Αντιμετωπίζεις πάλι δυσκολίες, είναι ένα νέο περιβάλλον.
Σιγά-σιγά με τη βοήθεια των καθηγητών και με τα φροντιστήρια, να σας πω την αλήθεια παίρνω το παιχνίδι στα χέρια μου, αρχίζω να μαθαίνω, να καλύπτω κενά που τυχόν υπήρχαν.
Κάθε φορά ξέρω ότι κάθε νέα τάξη, κάθε Σεπτέμβρης είναι μια νέα ευκαιρία για μένα μια και όλα τα μαθήματα ξεκινάγανε από την αρχή την ύλη, μου δινότανε η δυνατότητα να καλύπτω οποιαδήποτε κενά υπήρχαν από τις προηγούμενες τάξεις».
Η Κ.: «Γενικά, είχα καλή αντιμετώπιση από όλους τους καθηγητές που είχα, δεν είχα ιδιαίτερα προβλήματα αλλά οι πιο πολλοί δεν το δεχόντουσαν ότι είχα πρόβλημα γιατί το γεγονός ότι διάβαζα και προσπαθούσα, λέγανε ότι δεν είναι δυνατόν ένα παιδί που έχει δυσλεξία να μπορεί να διαβάζει Το συγκεκριμένο γεγονός ήταν στο γυμνάσιο στην Α’ γυμνασίου, μία καθηγήτριά μου η οποία πρόσβαλε το γραπτό μου γιατί λέει δεν είναι δυνατόν μια μαθήτρια τόσο καλή να μην ξέρει να γράφει και είχε διαβάσει το γραπτό μου και τα παιδιά γελάγανε.
Αυτή ήταν η πιο άσχημη εμπειρία μου.
Γενικά δέχονταν το πρόβλημά μου».
Ο Δ.: «Ήμουνα σε δημόσιο σχολείο, ήμουν πιο κοντά με τα παιδιά, πιο πολλές βόλτες θυμάμαι, γενικά πιο πολύ δεμένος με τα παιδιά.
Δεν υπήρχε κάτι το ακραίο».
Η Μ.: «Λιγότερη απομόνωση μεν, αλλά πάλι απομόνωση μέχρι και στο γενικό λύκειο.
Ελάχιστους φίλους στο σχολείο, και στη γειτονιά.. μια και τα παιδιά της γειτονιάς ήταν στο ίδιο σχολείο.
Κορόιδεμα για καθυστερημένη».
Ο Β.: «Το γυμνάσιο και το λύκειο διαφέρουν μεταξύ τους πάρα πολύ.
Το γυμνάσιο ήταν ένα πολύ απρόσωπο γυμνάσιο της περιοχής.
Αυτό που έπρεπε να κάνεις ήταν να επιβιώσεις κι άλλη μια μέρα στο σχολείο.. ήταν λίγο άσχημα τα πράγματα.. και τέλος πάντων αυτό το πράγμα για ένα παιδάκι που τελειώνει το δημοτικό και βλέπει έναν εντελώς διαφορετικό κόσμο στο γυμνάσιο δεν είναι πολύ ωραίο.
Οι καθηγητές συντηρούσαν τις περιστάσεις, τέλος πάντων τελείωσα και έφυγα.
Στο λύκειο μετά, ήταν λίγο πιο διαφορετικά τα πράγματα, ήταν πιο ήρεμα, είχα σταματήσει να ασχολούμαι και πάρα πολύ με το αν θα είμαι πολύ καλός μαθητής, να προσέχω, το ένα το άλλο, είχα μεγαλώσει.
Απλά στο λύκειο ανέπτυξα πιο πολύ τις σχέσεις μου με τους ανθρώπους.
Όσον αφορά το σχολείο, την ίδια αντιμετώπιση είχα, δεν είχε αλλάξει κάτι».
Η Α.: «Όλα αυτά λίγο πιο έντονα, πιο πολύ κόπο, απογοητευμένη ίσως λίγο.
Στο λύκειο ήταν καλύτερα, οι καθηγητές βοηθούσανε, ήταν πιο ενημερωμένοι και πιο άνετοι.
Υπήρχε μια συζήτηση, τι θέλω να κάνω, αν θέλω προφορικά ή γραπτά.
Δεν με πιέζανε πολύ.
Στο γυμνάσιο ήταν έτσι κι έτσι αλλά στο λύκειο πέρασα πολύ καλύτερα..».
Ο Α.: «Στο γυμνάσιο ήμουν μέτριος μαθητής.
Εντάξει, είχα μια πίεση γιατί ήταν πολλά τα μαθήματα.
Είχε και ο αδερφός μου δυσλεξία και η μάνα μου διάβαζε πότε τον έναν πότε τον άλλον…πότε δεν προλάβαινε γιατί είχε και τους άλλους.
Αλλά άρχισα, πήγαινα στίβο και με τον αθλητισμό και τα κατάφερνα και ξέδινα.
Έκανα και κάτι άλλο πέρα από το διάβασμα.
Αυτό με βοήθησε πάρα πολύ.
Στο γυμνάσιο επειδή ήμασταν μια ομάδα παιδιών που ήμασταν οι σκράπες, κάποια παιδιά από χωριά και κάποια παιδιά με μαθησιακές δυσκολίες, είχαμε τη δική μας παρέα.
Σε σχέση με τα κορίτσια κυρίως αισθανόμουν μειονεκτικότερα.
Στο λύκειο επειδή οι άλλοι δεν προσπαθούσαν, εκεί πραγματικά αισθάνθηκα… βρήκα τις δυνατότητές
Η αντιμετώπιση των καθηγητών ήταν πολύ διαφορετική σε σύγκριση με το δημοτικό και η αλληλεπίδρασή τους με τους μαθητές ήταν καλύτερη, ιδιαίτερα στο λύκειο.
Αυτό μπορεί να σχετίζεται με το γεγονός ότι όλοι οι μαθητές μετά το γυμνάσιο είχαν επίσημη διάγνωση δυσλεξίας, επομένως οι καθηγητές γνώριζαν ότι υπάρχει πράγματι πρόβλημα και είχαν κατανόηση και θετικότερη στάση.
Ο Γ.: «Αρκετά καλή και στο γυμνάσιο και στο λύκειο.
Οι καθηγητές μένανε ίδιοι περίπου, γνωρίζονταν μεταξύ τους, ξέρανε αν προσπαθούσες σε ένα μάθημα».
Ο Κ.: «Θετική αντιμετώπιση.
Δεν υπήρχε κάποιος που να μου φώναζε.
Εγώ φοβόμουνα από μόνος μου σε κάποια μαθήματα».
Ο Δ.: «Στο γυμνάσιο ήταν φιλική η συμπεριφορά τους, με θεωρούσαν καλό παιδί.
Στο λύκειο το ίδιο, εξεταζόμουνα προφορικά.
Ήτανε φιλική η συμπεριφορά.
Γυμνάσιο και λύκειο ήταν στον ίδιο χώρο».
Ο Παύλ.: «Μια χαρά, εκτός από ελάχιστες εξαιρέσεις, έναν-δύο.
Δεν είχα πρόβλημα.
Ήταν και το σχολείο πειραματικό».
Ο Π.: «Υπήρχαν δύο κατηγορίες: αυτοί που γνώριζαν, ήταν επιεικείς, αυτοί που είχαν άγνοια δεν βοηθούσαν, ήταν αδιάφοροι».
Η Α.: «Στο γυμνάσιο δεν ξέρανε πολλά, ήταν ψυχροί, λίγο αγχωμένοι, δεν ήξεραν τι να κάνουν, γιατί έδινα προφορικά στο τέλος του γυμνασίου.
Στο λύκειο ήταν καλά, είχαν κατανόηση, ό,τι ήθελα με βοηθούσανε».
Ο Ο.: «Πολύ καλή (αντιμετώπιση).
Ήταν νέοι…δεν έτυχα σε κανένα κομπλεξικό».
Αντιλήψεις πριν τη διάγνωση Η κατανόηση της φύσης των δυσκολιών κάθε ατόμου είναι μια επίπονη και χρονοβόρα διαδικασία που παίζει σημαντικό ρόλο για το πώς θα αντιμετωπίσει από κει και πέρα τη ζωή του.
Οι περισσότεροι φοιτητές αισθάνονταν από νωρίς ‘διαφορετικοί’ από τους υπόλοιπους, χωρίς όμως να μπορούν να εντοπίσουν την αιτία.
Για ορισμένους φοιτητές σημαντικό ρόλο έπαιξε η μητέρα τους που τους καθησύχαζε και τους διαβεβαίωνε ότι δεν ήταν ‘χαζοί’.
Άλλοι πάλι θεωρούσαν αιτία του προβλήματος το ότι δε διάβαζαν αρκετά.
Η αρνητική επανατροφοδότηση από το σχολείο και τους δασκάλους δεν βοηθούσε να δώσουν μια εξήγηση σ’ αυτά που τους συνέβαιναν.
Ο Δ.: «Επειδή η διάγνωση έγινε αρκετά νωρίς, στο δημοτικό, δεν θυμάμαι αρκετά πράγματα.
Θυμάμαι όμως ότι μου λέγανε ότι είμαι επιπόλαιος.
Εν μέρει το πίστευα κι εγώ, μπορεί να υπάρχει μια βάση, αλλά να μη οφείλεται εξ’ ολοκλήρου σ΄ αυτό».
Η Κ.: «Πίστευα ότι δε διάβαζα αρκετά, ότι δεν έκανα προσπάθεια και ότι ήθελα περισσότερο να διαβάζω από τα άλλα παιδιά».
Ο Παύλ.: «Στην αρχή δεν καταλάβαινα.
Νόμιζα απλώς ότι δε διαβάζω αρκετά.
Δεν το εξηγούσα.
Mετά στο γυμνάσιο μου το εξηγήσανε.
Πέρα από το πρόβλημα στα μαθήματα, όλα τα άλλα ήταν μια χαρά».
Η Α.: «Σαν ένα πρόβλημα που δεν μπορούσα να το λύσω.. όσο και να προσπαθούσα δεν μπορούσα να γράψω σωστά τις λέξεις και να διαβάσω σωστά».
Η Μ.: «Είχα τη μητέρα μου που με στήριζε πολύ.
Μου έλεγε: μην ανησυχείς, είσαι έξυπνη αφού καταλαβαίνεις τα μαθηματικά δεν μπορεί να είσαι χαζή, οπότε ενώ έλεγα ίσως δεν προσπαθώ αρκετά, αλλά άμα προσπαθήσω παραπάνω δεν τα καταφέρνω πάλι.
Τα έβαζα με τον εαυτό μου κατά βάθος περισσότερο.. μικρότερη αδύνατο να θυμάμαι.
Κάποιες φορές ένιωθα πολύ χαζή…»
Ο Β.: «Η μητέρα μου είχε καταλάβει τι ακριβώς γίνεται, είχε ρωτήσει και κάποιους παιδοψυχολόγους, το είχαμε κουβεντιάσει το θέμα.
Ήξερα τι συνέβαινε.
Δεν ήταν ότι δεν ήξερα και ξαφνικά μου λένε: έχεις δυσλεξία.
Εντάξει, δεν ήταν πολύ ωραίο, δε μ΄ άρεσε αλλά το αρνητικό μέρος είχε να κάνει περισσότερο με το σχολείο όχι τόσο με το γεγονός ότι είχα
Ο Ο.: « Α…δεν πίστευα κάτι συγκεκριμένο, το είχα συνειδητοποιήσει σα μια δυσκολία.
Υπερτερούσα σε αρκετά πράγματα σε σχέση με τους συμμαθητές μου, την έκφραση, την αντίληψη επί των πραγμάτων.
Δε διάβαζα πολύ, άκουγα όμως πολύ, με αποτέλεσμα να εκλαμβάνω πράγματα από την τάξη».
Ο Κ.: «Από όλα αυτά που είχα διαβάσει, γιατί προσπάθησα να το ψάξω όσο μπορούσα μόνος μου, αναρωτιόμουνα μήπως έχω κάποιο ψυχολογικό πρόβλημα, μήπως είμαι τεμπέλης, μήπως δε διαβάζω αρκετά.
Αυτό που με βοήθησε πολύ στο να αλλάξω γνώμη για τον εαυτό μου ήταν η καθηγήτρια που μου είπε για τη δυσλεξία στη Β΄Λυκείου.
Μου έδωσε μια εξήγηση σε όλα αυτά που είχα εντοπίσει και δε μπορούσα να βρω το γιατί».
Ύπαρξη ή απουσία υποστηρικτικού οικογενειακού περιβάλλοντος Ο θετικός ρόλος της οικογένειας στην αντιμετώπιση των μαθησιακών δυσκολιών, το ενδιαφέρον, η ενθάρρυνση και η συνεχής υποστήριξη στα χρόνια του σχολείου ήταν καθοριστικοί παράγοντες για την επιτυχημένη πορεία των δυσλεξικών ατόμων μέχρι το πανεπιστήμιο.
Ιδιαίτερη σημασία έχει το γεγονός ότι όλοι οι γονείς, με εξαίρεση ελάχιστους, αντιλήφθηκαν από νωρίς τις δυσκολίες σε αντίθεση με τους δασκάλους και βοηθούσαν τα παιδιά τους στο διάβασμα σε καθημερινή βάση.
Η οικογένεια, επομένως, αναδεικνύεται σε ‘προστατευτικό’ παράγοντα για τους δυσλεξικούς φοιτητές οι οποίοι νιώθουν συναισθηματικό δέσιμο και ευγνωμοσύνη για τους γονείς τους.
Ο Π. : «Ναι, είχαν μεγάλη κατανόηση και βοήθεια, η οποία πιστεύω ότι ήταν καταλυτική στο να περάσω σε ένα πανεπιστήμιο.
Η Κ.: «Ναι πάρα πολύ.
Και ο πατέρας μου και η μητέρα μου.
Όλοι..
Η μητέρα μου με διάβαζε σε όλο το δημοτικό κι από κει και πέρα με ανέλαβε ο πατέρας μου».
Ο Κ.: «(Η οικογένειά μου) προσπαθούσε με όποιο τρόπο γνώριζε, με τα ιδιαίτερα για
Η Σ.: « Επειδή ήμουν λίγο τεμπέλα, το ρίχνανε εκεί».
Ο Β.: «Ναι, αλλά υποστηρικτική όχι με την έννοια του αναπήρου.
Όσο χρειαζόταν ή μάλλον όσο ήθελα».
Η Μ.: «Ναι, πάρα πολύ.
Η μητέρα μου έχει τρέξει τρομερά.
Ο πατέρας μου απλώς δεν άφηνε να φαίνεται.
Το κατάλαβα τώρα πια».
Ο Γ.: «Στην αρχή η μητέρα μου όπως όλοι οι γονείς δεν ήθελε να δεχτεί το γεγονός ή δεν ήξερε τις επιπτώσεις που έχει η δυσλεξία σε ένα παιδί, δε μπορούσε να συνειδητοποιήσει π.χ ότι η δυσλεξία είναι το πρόβλημα που θα μπορούσε να εμποδίσει το παιδί να διαβάσει.
Από κει και πέρα όμως μετά, όλα τα χρόνια ήταν εντάξει».
Κατανόηση του φαινομένου της δυσλεξίας Η κατανόηση του φαινομένου της δυσλεξίας είναι μια δυναμική διαδικασία που δε γίνεται αυτόματα και εξαρτάται τόσο από τα προσωπικά χαρακτηριστικά του ατόμου όσο και από εξωτερικούς παράγοντες.
Η διάγνωση και η ‘ταμπέλα’ της δυσλεξίας είχε πληροφοριακό και διαμορφωτικό χαρακτήρα για τους φοιτητές αφού, έστω και αργά, ήρθε να δώσει μια εξήγηση στις ανεξήγητες δυσκολίες που αντιμετώπιζαν μέχρι τότε.
Οι αρνητικές εμπειρίες του παρελθόντος ερμηνεύθηκαν μέσα από ένα διαφορετικό πρίσμα.
Η ‘ταμπέλα’ της δυσλεξίας είχε περισσότερο θετικές παρά αρνητικές συνέπειες, αφού όλοι αισθάνθηκαν ανακούφιση ότι ΄δεν ήταν δικό τους το φταίξιμο’, ή ότι ‘δεν προσπαθούσαν αρκετά’.
Το συναίσθημα της ‘αυτοαξίας’ προστέθηκε στην εικόνα που είχαν σχηματίσει για τον εαυτό τους βελτιώνοντας την αυτοεκτίμηση και τις προσδοκίες τους.
Ένας φοιτητής, ο Δημήτρης, αναφέρει ότι η διάγνωση της δυσλεξίας είχε περισσότερη σημασία για τους γονείς του που κατάλαβαν τι έφταιγε παρά για τον ίδιο.
Ο Γ.: «Στο δημοτικό που ήμουνα δεν είχα συνειδητοποιήσει πολλά πράγματα, απλώς ήξερα ότι είχα μια ιδιαιτερότητα.
Από το γυμνάσιο και ειδικά στο λύκειο που άρχισα και το έψαχνα και μόνος μου από διάφορα βιβλία, ουσιαστικά είναι να το αποδεχτείς.
Καταλαβαίνεις ότι δεν είσαι ξεχωριστός από τους άλλους, απλώς αυτό θέλεις είναι να εξετάζεσαι με τις δικές σου ικανότητες και όχι με τις ικανότητες των άλλων παιδιών».
Ο Κ.: «Ναι, με επηρέασε προς θετική κατεύθυνση.
Ανακάλυψα για ποιο λόγο δεν μπορώ κάποια πράγματα…μέχρι τότε δεν ήξερα.. και είδα ότι τελικά τα ξέρω αυτά που μου ζητούσαν και πολλές φορές ήξερα κι ακόμη περισσότερα, γιατί συνδύαζα αυτά που άκουγα».
Ερευνήτρια: «Και τη σχέση με τους συμμαθητές σου;» Ο Κ.: «Την εξισορρόπησε.
Ξαφνικά από κει που ήμουνα το μειονεκτικό παιδί στα μαθήματα ήρθα κι έγινα σε μερικά μαθήματα και πιο πάνω…»
Ο Δ.: « Κατάλαβα ότι οι κάποιες δυσκολίες μου στο γραπτό κυρίως λόγο οφείλονταν εκεί και δε μειονεκτούσα σε τίποτα σε σύγκριση με όλους τους άλλους.
Η δυσκολία μου ήταν στα γραπτά, σε συγκεκριμένο σημείο.
Ούτε να αισθανθώ πιο άσχημα, ούτε καλύτερα..».
Ο Σ.: «Σίγουρα.
Αισθάνθηκα ότι δεν ήμουν τόσο βλάκας όσο νόμιζα.. κακό δε μου έκανε.
Κακό θα μου κάνει αν το αποδεχτώ και δεν προσπαθήσω.
Μου έχουν πει φίλοι μου ότι άμα απογοητευτώ καταθέτω πολύ εύκολα τα όπλα…»
Η Κ.: «Στην αρχή ναι.
Ένιωθα ότι μειονεκτούσα από τους άλλους, έβλεπα ότι οι άλλοι, μερικές φορές και τώρα βλέπω ότι χρειάζονται λιγότερη προσπάθεια, ενώ εγώ θέλω περισσότερο χρόνο κι αυτό ώρες-ώρες με κουράζει πάρα πολύ … αυτό είναι μερικές φορές που αισθάνομαι.. την επίδοση δεν την επηρέασε ούτε τις σχέσεις μου με τα άλλα παιδιά».
Ο Παύλ.: «Ναι αρκετά, από τότε που μου εξηγήσανε τι είναι δυσλεξία, δε θεωρούσα κάποια πράγματα δεδομένα.
Τις σχέσεις μου με τα άλλα παιδιά δεν τις επηρέασε.
Την επίδοσή μου ναι… γιατί ζητούσα από τους καθηγητές να με εξετάσουν προφορικά.
Δεν είχα ποτέ πρόβλημα με την ‘ταμπέλα’ της δυσλεξίας».
Ο Δ.: «Όχι τόσο πολύ.
Περισσότερο οι γονείς μου.
Εκείνοι είχαν πρόβλημα.
Τους δόθηκε μια εξήγηση.. ότι δεν βαριόμουν .. κάπως έτσι».
Ερευνήτρια: «Εσύ;
Πώς έβλεπες τον εαυτό σου;
Άλλαξε κάτι;» Ο Δ.: «Όχι, τόσο πολύ».
Ερευνήτρια: «Σε σχέση με το σχολείο;» Ο Δ.: «Άλλαξε σίγουρα από τότε που με εξετάζανε προφορικά, ανέβηκε η επίδοσή Ερευνήτρια: «Και τη σχέση σου με τους συμμαθητές σου;» Ο Δ.: «Όχι, καθόλου δεν άλλαξε.».
Η Μ.: «Ναι.. αρκετά κιόλας.
Εντάξει, δε φταίω καθαρά εγώ.
Φταίω εγώ που έχω δυσλεξία αλλά από την άλλη δεν είναι ότι δεν προσπαθώ αρκετά, ότι δεν κάνω τα πάντα».
Ο Π.: «Ναι.
Καταλάβαινα ότι οι άλλοι πάνε καλύτερα γιατί δεν έχουν το πρόβλημα που έχω εγώ.
Ήξερα ότι το πρόβλημα είναι μόνο στο συγκεκριμένο τομέα».
Η Α.: «Ναι… έβλεπα τον εαυτό μου με πιο επιείκεια, δεν το έβλεπα σαν πρόβλημα, δε στενοχωριόμουνα που δε διάβαζα καλά.
Ερευνήτρια: «Τη σχέση σου με τους συμμαθητές σου;» Η Α.: «Ναι, κι αυτοί με βλέπανε διαφορετικά, ξέροντας ότι δίνω προφορικά.
Όχι σαν να
Ο Α.: «Στην αρχή απλώς διαπίστωσα ότι έχω ένα πρόβλημα το οποίο κάπως με προβλημάτισε….
Αλλά μετά με βοήθησε πολύ να ξέρω τι έχω.
Την επίδοσή μου;
Ίσως δεν εξαρτιόταν από μένα όσον αφορά τους βαθμούς.. αλλά σε κάποια άλλα πράγματα… είχα μια
Τρόποι αντιμετώπισης δυσκολιών στο λύκειο Ο τρόπος αντιμετώπισης των μαθησιακών δυσκολιών στα χρόνια του λυκείου είχε ιδιαίτερη σημασία για την επιτυχημένη ή μη πρόσβαση στην τριτοβάθμια εκπαίδευση των δυσλεξικών μαθητών.
Αυτό που παρατηρούμε είναι ότι δεν είχαν κάποια εξειδικευμένη βοήθεια ή παρέμβαση σε επίπεδο σχολείου.
Μόνοι τους δοκίμαζαν κάποιες τεχνικές για να βρουν τι τους ταιριάζει.
Οι περισσότεροι θεωρούν ότι δεν έκαναν κάτι διαφορετικό από τους μη δυσλεξικούς συμμαθητές τους.
Ο κυριότερος τρόπος αντιμετώπισης των δυσκολιών τους ήταν το διάβασμα με τη βοήθεια κάποιου άλλου.
Ο Δ.: «Δεν έκανα κάτι το ιδιαίτερο.
Διάβαζα όπως οι άλλοι, συμμετείχα στην τάξη όπως οι άλλοι.
Στα πρόχειρα διαγωνίσματα έγραφα κανονικά.
Στις εξετάσεις έδινα προφορικά μέσα στο γραφείο των καθηγητών.
Το καλό ήταν ότι είχαν και άλλα 2-3 παιδιά δυσλεξία, και δεν αισθανόμουνα ότι ήμουν μόνος και περιμένω, μπορώ να πω ότι είχε γίνει και σαν παρέα, καθόμασταν μαζί και μας εξέταζε ο καθηγητής.
Ο Παύλ.: «Στο λύκειο έδινα προφορικά και στις ενδο-σχολικές εξετάσεις και στις πανελλήνιες, οπότε είχα συνηθίσει.
Όσον αφορά το διάβασμα, προτιμούσα να τα ακούω, να μου τα διαβάζουν.
Δεν μπορούσα να τα διαβάζω μόνος.
Και με άλλους που διάβαζα, τα μαγνητοφωνούσα και τα άκουγα μετά».
Η Μ.: «Μόνο ότι δεν θα τα βγάλω πέρα, τίποτα άλλο.
Προσπαθούσα να βγάλω μια άκρη, να βρω κάποιον άλλο τρόπο διαβάσματος με τη βοήθεια κάποιων καθηγητών και με την μητέρα μου, αλλά δεν..
Για μια χρονιά ένας καθηγητής που ερχόταν και μου έλεγε, με βοηθούσε να βρίσκω συνώνυμα για να καλυτερεύσω την ορθογραφία και μου έλεγε την περίληψη της ιστορίας, των θρησκευτικών.. με βοηθούσε πάρα πολύ που τα άκουγα».
Ο Π.: «Τις άλλες χρονιές διάβαζα μόνο για να περνάω την τάξη.
Μόνο στη Γ΄Λυκείου διάβασα.
Δεν έκανα κάποιες τεχνικές, απλά διάβασα..».
Ο Β.: «Δεν έκανα κάτι συγκεκριμένο, δεν έκανα τίποτα για την ακρίβεια.
Δεν προσπαθούσα να γίνω καλός ή ακόμα καλύτερος.
Έκανα μέχρι εκεί που ήθελα.
Δε διάβαζα .. από αυτά που άκουγα».
Η Α.: «Στις εξετάσεις διάβαζα με κάποιον άλλον, τα διάβαζε και τα συζητάγαμε…Προσπαθούσα να βρω ποια είναι η κατάλληλη ώρα να διαβάζω, πρωί ή βράδυ.
Πιο πολύ δοκιμαστικά, δεν είχα καταλήξει κάπου, αλλά έκανα προσπάθειες να βρω ένα τρόπο.
Ίσως το βράδυ, ξενυχτούσα και έβγαζα πολλή ύλη.
Τις άλλες ώρες χάζευα πολύ».
Ο Ο.: «Στο λύκειο είχα μάθει να ζω μ’ αυτό το πράγμα.
Στο τέλος του γυμνασίου σταμάτησα να σκέφτομαι πώς θα γράφω την έκθεσή μου για να μη με περιορίζει.
Έγραφα κανονικά, ελεύθερα, ελπίζοντας ότι η καθηγήτρια θα δείξει επιείκεια.
Συναισθήματα για τη δυσλεξία Τελειώνοντας το σχολείο και περνώντας στην ενηλικίωση όπου προσφέρονται πολλές εξω- ακαδημαϊκές ευκαιρίες στις οποίες το άτομο δε βιώνει αποτυχία, η δυσλεξία παύει να φαντάζει σαν ανυπέρβλητο εμπόδιο στους στόχους και στα σχέδια των δυσλεξικών φοιτητών.
Την αντιμετωπίζουν με ρεαλιστικό τρόπο, αν και εξακολουθούν να έχουν κάποιες ανησυχίες και φόβους.
Ένας φοιτητής, ο Κωνσταντίνος, τη θεωρεί ‘χάρισμα’.
Η κατανόηση της φύσης της δυσλεξίας βοηθά τους δυσλεξικούς φοιτητές να ‘επαναπροσδιορίσουν’ τις αρνητικές πλευρές της δυσλεξίας και να φτιάξουν το δικό τους ‘σχέδιο ζωής’.
Ο Γ.: «Εντάξει.
Αισθάνομαι φυσιολογικός, απλώς ξέρω ότι έχω κάποιες ικανότητες παραπάνω και κάποιες ικανότητες λιγότερες.
Όπως όλοι οι άνθρωποι μου δίνονται ευκαιρίες και τις εκμεταλλεύομαι μέχρι το σημείο που μπορώ».
Ο Κ.: «Το θεωρώ χάρισμα.
Το να μαθαίνεις ακούγοντας, είναι μεγάλο πράγμα.
Έχεις πάρα πολλές πηγές πληροφοριών».
Ο Δ.: «Πιστεύω ότι σε σχέση με το γυμνάσιο έχω κάνει πολύ μεγάλη βελτίωση.
Στον προφορικό λόγο δεν έχω κανένα πρόβλημα.
Στα γραπτά μόνο..
Αισθάνομαι πιο άσχημα γιατί είμαι στο πανεπιστήμιο, αύριο θα τελειώσω το πανεπιστήμιο και θα κάνω ορθογραφικά λάθη.
Το βάρος πιο πολύ στο κοινωνικό.
Ίσως αν είχα τελειώσει μόνο λύκειο να μη με ενδιέφερε και καθόλου αν θα κάνω ορθογραφικά λάθη».
Η Κ.: «Τώρα πια το έχω αντιμετωπίσει, δε νιώθω όπως ένιωθα στο σχολείο.
Τα βλέπω πιο ρεαλιστικά τα πράγματα.
Δεν έχω φόβους, πάω πιο πέρα».
Η Μ.: «Πιστεύω ότι έχει φύγει, απλά με τρομάζουν τα υπολείμματα, τα κατάλοιπα…».
Ο Π.: «Το έχω αποδεχτεί και πιστεύω ότι η ζωή μου θα ήταν διαφορετική αν δεν ήμουν δυσλεξικός.
Μέσα από τις δυσκολίες κέρδισα άλλα πράγματα που δεν θα τα είχα».
Ο Ο.: «Πιστεύω ότι εν πολλοίς έχω αρχίσει να την ξεπερνάω, να βελτιώνομαι…».
Η Α.: «Αισθάνομαι ότι θέλω να κάνω κι άλλα.
Θέλω όσο μπορώ να μην έχω τόσα πολλά συμπτώματα και να είμαι πιο.. με την ώρα, με αυτό που αγχώνομαι.
Βασικά θέλω και να το ξεπεράσω άμα κάνω οικογένεια να μην έχω πρόβλημα με τα παιδιά μου.. σκέφτομαι τη θεία μου η οποία έχει τρία αγόρια και έρχονται το απόγευμα και τη ρωτάνε αυτό γράφεται έτσι;
Και αυτή τους λέει ..
Εγώ τι θα τους λέω;
Θα ανοίγω λεξικά;
Θέλω να έχω
Η Σ.: « Κατ’ αρχήν δεν έχω κανένα λόγο να ντρέπομαι για κάτι… όπως μου έχουν πει ακόμα και ο Αϊνστάιν δυσλεξικός ήταν».
Δυσκολίες στο πανεπιστήμιο Οι δυσκολίες που αντιμετωπίζουν στο πανεπιστήμιο οι δυσλεξικοί φοιτητές ποικίλουν ανάλογα με τη σοβαρότητα της δυσλεξίας.
Οι πιο συνηθισμένες δυσκολίες που αναφέρουν έχουν να κάνουν με την ορθογραφία, το γράψιμο εργασιών, το κράτημα σημειώσεων στις παραδόσεις και την οργάνωση της καθημερινής τους ζωής.
Μερικοί φοιτητές, όπως η Άννα. και ο Βαγγέλης αναφέρουν πρόβλημα με το χρόνο, ενώ άλλοι δυσκολεύονται στις προφορικές παρουσιάσεις επειδή απαιτείται οι ιδέες να παρουσιάζονται καθαρά, με λογική αλληλουχία και οργανωμένη δομή.
Ως προς τις αναγνωστικές δυσκολίες περιορίζονται μόνο στα πολύ θεωρητικά και υψηλών γλωσσικών απαιτήσεων κείμενα.
Ωστόσο το πιο επίμονο χαρακτηριστικό που συνοδεύει τα δυσλεξικά άτομα και στην ενήλικη ζωή είναι η
Ο Κ.: «Αν δεν καταφέρω να παρακολουθήσω ένα μάθημα και το αφήσω.. μου είναι πιο δύσκολο να το διαβάσω σπίτι.
Γιατί μετά συμπίπτουν μαθήματα, βάζεις προτεραιότητες και δεν έχω το χρόνο να το παρακολουθήσω ξανά.
Στη φυσική, δεν έχω βάσεις… στη μαθηματική εκτύπωση, στους τύπους..που είχα σ΄αυτό το εξάμηνο».
Ο Δ.: «Το πρόβλημα είναι ο όγκος των μαθημάτων που χρωστάω.
Άλλο πρόβλημα είναι ως προς τις εργασίες, επειδή απαιτούν εδώ πολλές σελίδες ανεξαρτήτως της έρευνας που θα κάνεις, σου λένε ότι πρέπει να είναι minimum 20, minimum 30 σελίδες.
Είναι κάτι πολύ δύσκολο για μένα η σύνταξη μιας τόσο μεγάλης εργασίας, όσο και να τη γράψω».
Η Κ.: «Δεν έχω πολλά προβλήματα τώρα στο πανεπιστήμιο.
Όταν κρατάω σημειώσεις δεν τις κρατάω καλά, κάνω πολλά λάθη, πολλές φορές δε γράφω σωστά τις λέξεις και αυτό έχει σαν αποτέλεσμα ότι μετά όταν πάω σπίτι να μην καταλαβαίνω κι εγώ η ίδια τι έχω
Ο Παύλ.: «Στις εργασίες κυρίως, όποτε έχω παραδώσει στο χέρι εργασία έχει απορριφθεί.
Με τα γραπτά, ενώ νομίζω πως έχω γράψει, παίρνω βαθμούς που δεν είναι αντιπροσωπευτικοί.
Ίσως κάποιος βαριέται να το εξετάσει περαιτέρω ή δεν καταλαβαίνει.
Η Μ.: «Δεν μπορώ να διαβάσω κείμενα και να τα μάθω, πολλές φορές ζητάνε σύγκριση, και ενώ ξέρω και τα δύο πρέπει να τα γράψω κάτω για να μπορέσω να γράψω τη σύγκριση
Ο Β.: «Δεν μπορώ να προσαρμοστώ στο πρόγραμμα, να έχω μια φυσιολογική ροή σπουδών, να παρακολουθήσω ένα μάθημα είτε για τις ώρες, είτε γιατί το μάθημα δεν είναι υποχρεωτικό αλλά κάποιοι το κάνουν υποχρεωτικό..»
Η Α.: «Με τα ορθογραφικά λάθη, ότι δεν μπορώ να εκφραστώ, να πω αυτό που θέλω, κομπλάρω, δεν καταλαβαίνω ακριβώς τι με ρωτάνε, ή σκέφτομαι τα δικά μου και απαντάω άλλα, όλα αυτά…με τις ώρες, μου λένε δυόμιση, καταλαβαίνω τρεισήμιση και μετά χάνω το
Ο Ο.: «Έχω καταλάβει τώρα πια ότι το γραπτό μου δεν ανταποκρίνεται σε αυτό που ξέρω…Χαρακτηριστικά υπάρχουν μαθήματα που τα έχω δώσει και 2 και 3 φορές και το γραπτό μου δεν ήταν καλό, δεν έδινα γραπτό προβιβάσιμο.
Μου είναι πολύ δύσκολο να περάσω μαθήματα με αποστήθιση.
Τα πέρασα με τη γνωστή μέθοδο του πανεπιστημίου, το
Ερευνήτρια: «Δυσκολεύεσαι να μιλάς δυνατά σε κοινό, π.χ. να παρουσιάσεις μια εργασία στους συμφοιτητές/τριές σου;» Ο Κ.: «Καθόλου.
Αντιθέτως.
Δεν με κομπλάρει το πλήθος.
Έχω κάποια αγωνία αλλά όταν είμαι σίγουρος μπορώ να το πω.
Το έχω κάνει μέσα στην τάξη.
Και ήμουν πολύ αυστηρός με τον εαυτό μου».
Ο Δ.: «Δεν το έχω κάνει μέχρις στιγμής.
Αν κρίνω από παρόμοιες δραστηριότητες δεν έχω πρόβλημα να μιλάω σε κοινό».
Η Κ.: «Ναι πάρα πολύ δυσκολεύομαι.
Πολλές φορές όταν μιλάω χάνω τη ροή μου και μπορώ να πω κάτι άλλο».
Ο Παύλ.: «Δεν είναι κι ότι καλύτερο.
Δεν ξέρω, δεν μου πάει».
Η Α.: «Έτσι κι έτσι, έως όχι.
Η τελευταία μου εργασία ήταν εντάξει».
Ερευνήτρια: «Δυσκολεύεσαι να κρατάς σημειώσεις από τις παραδόσεις;»
Ο Κ.: «Λίγο ναι, γιατί και οι καθηγητές τα λένε και πολύ γρήγορα.
Στο να αντιγράψω από τον πίνακα που πρέπει να δώσω περισσότερη προσοχή για να μην κάνω λάθος κατά τη μεταφορά τους δυσκολεύομαι.
Τα γράφω σαν σχεδιάγραμμα.
Τα περισσότερα τα θυμάμαι.
Το κύριο σημειωματάριο είναι το μυαλό μου.»
Ο Δ.: «Δυσκολεύομαι ως προς το ρυθμό.
Βέβαια κρατάω κωδικοποιημένα.
Οι σημειώσεις μου δεν είναι καλές για να τις πάρει κάποιος να διαβάσει».
Ο Παύλ.: «Ναι.
Πάντα κρατάω σημειώσεις και πάντα παίρνω αλλουνού σημειώσεις για να διαβάσω στο τέλος.
Σκέφτομαι να μαγνητοφωνώ κάποιους καθηγητές στην παράδοση..» Η Μ.: «Όχι, γιατί τα βάζω τελείως κωδικοποιημένα.
Ίσως κάποιες λέξεις άλλοι δε βγάζουν άκρη, αλλά εγώ το καταλαβαίνω».
Ο Β.: «Δεν έχω κρατήσει ποτέ μου σημειώσεις στις παραδόσεις».
Η Α.: «Χάνω μερικές λέξεις αλλά κάνω ζωγραφιές, σημαδάκια…».
Ερευνήτρια.: «Έχεις δυσκολία στο να γράφεις εργασίες;» Ο Κ.: «Ναι.
Το καλό είναι ότι γίνονται σε συνεργασία με άλλους, οπότε εγώ αναλαμβάνω να βρω το υλικό και οι άλλοι να το γράψουν.
Μία εργασία που έκανα εγώ, ναι μεν τη δόμησα σωστά αλλά ακόμα και στον υπολογιστή χρησιμοποιώντας ορθογράφο, έκανα ορθογραφικά λάθη…Γενικά δε χρησιμοποιώ ορθογραφία.
Ατονικό σύστημα και ανορθόγραφα.
Δεν ξέρω αν με ρωτήσεις, δεν έχω ασχοληθεί πια πώς γράφονται κάποιες
Ο Δ: «Στο να αρχίσω, βέβαια η αρχή είναι το ήμισυ του παντός ..με δυσκολεύει ο όγκος, το να κάτσω να γράψω πολλές σελίδες 30-40, με δυσκολεύει το ψάξιμο, και μετά η ταξινόμηση των όσων έχω βρει».
Ο Β.: «Όχι γιατί είναι στον υπολογιστή».
Ερευνήτρια: «Δυσκολεύεσαι στο να γράφεις με σωστή ορθογραφία;» Ο Δ.: «Πάρα πολύ.
Πιο πολύ επειδή είμαι φοιτητής, με αγχώνει μη τύχει και δει κάποιος κάτι λάθος γραμμένο.
Αν ξέρω ότι γράφω για προσωπική χρήση, δεν έχω πρόβλημα.
Αλλά όταν είναι να γράψω κάπου επίσημα…».
Ο Παύλ.: «Καθόλου ορθογραφία.
Στον υπολογιστή έχω βγάλει τον ορθογράφο γιατί μου σπάει τα νεύρα.
Μου κάνει κόκκινες τις λέξεις.
Ούτε τόνους βάζω».
Η Μ.: «Ναι.
Αν κολλήσω σε μία λέξη θα τη σκεφτώ πώς γράφεται ψάχνοντας άλλες, αλλά αν δεν μου έρχεται με τη μία, λέω άστο και συνεχίζω».
Ο Β.: «Ναι, όταν γράφω σε εξετάσεις δυσκολεύομαι να γράφω με σωστή ορθογραφία, δεν πρόκειται να καταφέρω να γράψω με σωστή ορθογραφία».
Τεχνικές αντιμετώπισης της δυσλεξίας Οι τεχνικές αντιμετώπισης της δυσλεξίας ταξινομούνται σε τρεις κατηγορίες: προσωπικές τεχνικές αυτο-βελτίωσης, τεχνικές μελέτης και διαχείρισης χρόνου και στήριξη σε άλλα πρόσωπα (γονείς, φίλους, εκπαιδευτικό προσωπικό) (Cohen, 1988, Singleton, 1999).
Τέσσερις φοιτητές αναφέρουν ότι στο πανεπιστήμιο δε χρησιμοποιούν καμιά τεχνική για να αντιμετωπίσουν τη δυσλεξία.
Οι υπόλοιποι χρησιμοποιούν τα πλεονεκτήματα που τους προσφέρει ο ηλεκτρονικός υπολογιστής και οι τεχνικές συγκέντρωσης προσοχής για να μειώνουν τα λάθη στην ανάγνωση και την ορθογραφία.
Στις εξετάσεις, παρ’όλο που τους παρέχεται η δυνατότητα προφορικής εξέτασης, μόνο πέντε φοιτητές κάνουν χρήση αυτής της διευκόλυνσης.
Από τις συνεντεύξεις παρατηρούμε ότι οι στρατηγικές αντιστάθμισης της δυσλεξίας που χρησιμοποιούνται έστω και από λίγους φοιτητές είναι περιορισμένες σε αριθμό και εστιασμένες στην αντιμετώπιση των προβλημάτων με την ορθογραφία.
Ο Γ.: «Καταρχήν ο υπολογιστής.
Όλα τα κείμενά μου τα πέρναγα στον υπολογιστή κυρίως για να μην υπάρχουν ορθογραφικά λάθη και να είναι όμορφα.
Το δεύτερο είναι ο scanner.
Με το scanner περνούσα απευθείας τα αγγλικά και τα ελληνικά κείμενα καθώς επίσης και σχήματα.
Γενικά χρησιμοποιούσα πολύ την τεχνολογία, ό,τι δυνατότητες μου έδινε.
Μεταφράσεις έκανα μέσω μεταφραστικού προγράμματος».
Ο Κ.: «Στα μαθηματικά π.χ. που χρησιμοποιώ υπολογισμούς ή προπαίδεια, το κάνω πιο αναλυτικά 15Χ4 το κάνω 10Χ4+5Χ4.
Όταν πάω να γράψω, πρέπει να έχω τεταμένη την προσοχή μου, να ακούσω τη λέξη, να την τονίσω από μέσα μου.
Θα πρέπει να το σκεφτώ, μου
Η Κ.: «Χρησιμοποιώ το computer, έχω πάντοτε μαζί μου ένα λεξικό οπότε βρίσκω τις λέξεις για να τις γράφω σωστά».
Ο Π.: «Το computer για τις εργασίες και το μαγνητόφωνο για το διάβασμα».
Ο Σ.: «Δε χρησιμοποιώ καμιά τεχνική.
Το έχω αποδεχτεί, δε με απασχολεί.
Έχω δώσει
Η Μ.: «Παίρνω βαθιές ανάσες όταν πρέπει να δώσω προφορικά, βρίσκω κάποιον να με στηρίζει, να μου λέει: μην ανησυχείς θα τα καταφέρεις.
Και συνήθως πριν γράψω μάθημα παίρνω τηλέφωνο τη μαμά μου και το αγόρι μου να μου πούνε: μπορείς..»
Ο Β.: «Πρακτικά καμία.
Θεωρητικά τη βοήθεια των συμφοιτητών μου, όταν κάποιος θα μου δώσει σημειώσεις, για μένα αυτό είναι τεράστια βοήθεια».
Η Α.: «Προσπαθώ να σκέφτομαι τις λέξεις, τους κανόνες, τις καταλήξεις.
Έχω κάνει, αυτό μου το είπε ο φίλος μου να το κάνω, είναι ένα ξυλάκι, σαν το σπίρτο μεγάλο, ξύλινο, και έχω κάνει στην άκρη κόκκινο και μου έχει πει να διαβάζω έτσι, ακριβώς τη λέξη, να δείχνω και να το λέω και δυνατά.
Μ’ έχει βοηθήσει πολύ αυτό όταν διάβαζα, γιατί ήμουν συγκεντρωμένη στις λέξεις, ήμουνα τουλάχιστον εκεί δεν ήμουνα αλλού.
Άλλο.. γράφω πολλές φορές κάποια πράγματα που θέλω να μάθω, τις λέξεις-κλειδί τις γράφω, και την κασέτα έκανα παλιότερα, να τα γράφω και να τα ακούω μετά».
Αντίθετα, όταν ρωτούνται τι βοήθεια πιστεύουν ότι θα έπρεπε να παρέχεται στους δυσλεξικούς φοιτητές, οι προτάσεις τους δεν αφορούν τόσο προσωπικές τεχνικές αντιστάθμισης της δυσλεξίας αλλά τεχνικές αντιμετώπισης που εξαρτώνται από τρίτους, όπως από το εκπαιδευτικό σύστημα και το εκπαιδευτικό προσωπικό.
Ο Γ.: «Κασέτες με την ύλη, να υπήρχε η δυνατότητα φροντιστηριακών μαθημάτων μέσα στο πανεπιστήμιο, αντικειμενική αξιολόγηση και πολλές εργασίες.
Να μην είναι ό,τι γράψεις
Ο Δ.: «Να εξετάζονται προφορικά, και μάλιστα σε ξεχωριστό χώρο ή άλλη μέρα.
Στις εργασίες να μετράει το πόσο έχουν δουλέψει στην έρευνα και όχι τόσο στην ανάπτυξη.
Από τη στιγμή που βγαίνουν τα συμπεράσματα, να μη δίνουν τόση σημασία στον όγκο της εργασίας.
Αν και σε 10 σελίδες είναι πυκνά γραμμένα να μην υπάρχει πρόβλημα».
Η Κ.: «Θα ήθελα να μου δίνουν έτοιμες σημειώσεις, να αντιλαμβάνονται το πρόβλημα και να το δέχονται και να δίνουν τη δυνατότητα στα παιδιά να εξετάζονται προφορικά, ό,τι άλλο μπορεί για να μπορούν να σπουδάζουν τα παιδιά αυτό που θέλουν.
Η Μ.: «Αυτό για την ορθογραφία και σε κάποια άτομα ο επιπλέον χρόνος.
Εγώ δεν πιστεύω ότι έχω πια τόσο πρόβλημα με το χρόνο, όπως παλιότερα που δεν προλάβαινα
Ο Ο.: « Δε θεωρώ ότι μπορώ να το κρίνω εγώ..
Εμένα με καλύπτει η προφορική εξέταση με βοήθεια σε πράγματα που έχουν αποστήθιση.
Αλλά αυτό αφορά εμένα και τη μορφή δυσλεξίας που έχω».
Ο Β.: «Το πιο απλό: να μπορούν να μαγνητοφωνούν τις παραδόσεις, που στη σχολή μας δεν επιτρέπεται.
Κατ΄αρχήν αυτό.
Και δεύτερον στην εξέταση ας είναι γραπτή, δεν θα με πείραζε να μου πουν κάτσε γράψε, ας ήταν λίγο πιο επιεικής.
Και σημειώσεις επίσης.
Γιατί
Ο Π.: «Τα βιβλία να είναι καλύτερα γραμμένα, καλύτερη οργάνωση του μαθήματος.
Να έχει ερωτήσεις, να δίνει έμφαση σε κάποια πράγματα».
Αποδοχή ή όχι της δυσλεξίας Η αποδοχή του προβλήματος της δυσλεξίας είναι ένα ευαίσθητο θέμα που συνοδεύεται από θετικά και αρνητικά συναισθήματα.
Στην πλειοψηφία τους οι δυσλεξικοί φοιτητές έχουν δεχτεί τη δυσλεξία ως ένα δια βίου χαρακτηριστικό, δεν ντρέπονται να μιλήσουν στους συμφοιτητές ή τους φίλους για τις δυσκολίες τους, προτιμούν όμως να ‘αποκρύψουν’ το πρόβλημα από τους καθηγητές στο πανεπιστήμιο γιατί πιστεύουν ότι δεν έχουν κάτι να κερδίσουν.
Η έλλειψη ενημέρωσης του διδακτικού προσωπικού γύρω από τη δυσλεξία κάνει διστακτικούς τους φοιτητές να μιλήσουν για ένα θέμα που οι καθηγητές αγνοούν και δεν είναι
Ερευνήτρια: « Έχεις μιλήσει στους καθηγητές στο πανεπιστήμιο για τις δυσκολίες σου;» Ο Κ.: «Μίλησα σε έναν εργαστηριακό συνεργάτη.
Με ρώτησε πώς να με εξετάσει: προφορικά ή με πολλαπλές επιλογές και περισσότερο χρόνο;
Είναι νέος και συνεργάσιμος.
Το έψαξε και ο ίδιος.
Είναι ο μόνος που έκανε κάτι το ιδιαίτερο».
Ο Δ.: «Σε κάποιους έχω μιλήσει, όχι όμως σε όλους.
Σε λίγους μάλλον…Κάποιοι δείχνουν κατανόηση.
Κάποιοι άλλοι με αντιμετωπίζουν με καχυποψία ίσως επειδή δε
Η Κ.: «Όχι..Μόνο σε μία καθηγήτρια».
Ο Δ.: «Στην εξεταστική τους μίλησα: άλλοι μου λένε να βάζω το χαρτί της δυσλεξίας μέσα, άλλοι να με εξετάζουν προφορικά».
Ο Α.: «Εγώ αν και είχα ανανεώσει το χαρτί ειδικά για το Τ.Ε.Ι δεν το χρησιμοποίησα καθόλου.
Πίστευα ότι δεν πρόκειται να με βοηθήσει κάποιος σε κάτι, και έβλεπα ότι και τα μαθήματα δεν ήταν για προφορικά.
Βέβαια ίσως σε κάποια μαθήματα να βοηθιόμουνα..».
Ερευνήτρια: «Έχεις μιλήσει στους συμφοιτητές σου για τις δυσκολίες που έχεις;
Ο Κ.: «Ναι.
Με ζηλεύουν οι περισσότεροι γιατί μπορώ και τα μαθαίνω καλύτερα ακούγοντάς τα.
Αυτοί στην εξεταστική μπορεί να διαβάζουν μέρες.
Εγώ θα κάτσω, θα κοιτάξω στο βιβλίο πέντε πραγματάκια που δε θυμάμαι και θα πάω να τα πω».
Η Κ.: «Δεν έχω μιλήσει αλλά το αντιλαμβάνονται από μόνοι τους όταν δουν το γραπτό μου, καταλαβαίνουν ότι έχω κάποιο πρόβλημα.
Μου λένε: έχεις πρόβλημα;
Και αναγκαστικά τους εξηγώ τι έχω».
Ο Δ.: «Ναι, δεν το κρατάω κρυφό.
Όσοι ήξεραν τι είναι δυσλεξία δεν τους έκανε εντύπωση.
Άλλοι ρωτάγανε ορισμένα πράγματα: αν ξέρω να γράφω κλπ.
Τους εξήγησα τι
Ο Β.: «Ναι..
Δεν με ενδιαφέρει.
Αλλά όσοι έχω γνωρίσει που είναι δυσλεξικοί πιο πολύ στην πλάκα το ρίχνουμε παρά να καθόμαστε να κουβεντιάζουμε σοβαρά».
Ο Α.: «Αν χρειαστεί κάτι να γράψω, το λέω… ότι δεν ξέρω ορθογραφία.
Γενικά ότι χρειαστεί για μια εργασία βάζω κάποιον άλλο να το γράψει».
Η Σ.: «Μόνο στους στενούς μου φίλους».
Η αυτοεκτίμηση επηρεάζεται από τις εμπειρίες που βιώνει το άτομο στο σχολείο, την επίδοση που έχει στα μαθήματα και την εικόνα που έχουν σχηματίσει γι αυτόν τα σημαντικά πρόσωπα του περιβάλλοντός του (γονείς, δάσκαλοι και συμμαθητές).
Όλοι ανεξαιρέτως οι δυσλεξικοί φοιτητές της έρευνας έχουν να θυμηθούν αρνητικές εμπειρίες κυρίως από το δημοτικό, οι οποίες τους έκαναν να κλείνονται στον εαυτό τους και να μην έχουν αυτοπεποίθηση.
Με την πάροδο του χρόνου οι αρνητικές εμπειρίες του σχολείου χάνονται μέσα στο χρόνο και ξεπερνιούνται με τη βοήθεια άλλων βιωμάτων.
Για ορισμένους, όμως, τα σημάδια παραμένουν ανεξίτηλα.
Ο τύπος της προσωπικότητας παίζει ρόλο στη διαμόρφωση της αυτοπεποίθησης, αλλά και στο πώς θα καταφέρει το άτομο να δώσει μια νέα θετική ‘σημασία’ στα αρνητικά βιώματα.
Ερευνήτρια: «Νομίζεις ότι η δυσλεξία επηρέασε την αυτοπεποίθησή σου, την εμπιστοσύνη στον εαυτό σου;» Ο Γ.: «Αρκετά.
Κάποιες στιγμές στο γυμνάσιο και στο πανεπιστήμιο δεν είχα καθόλου αυτοπεποίθηση.
Να μη βλέπεις, να μην κάνεις πολλά όνειρα..
Να λες ‘μέχρι εδώ είναι’.
Μετά ό,τι τύχει.
Άμα καθίσεις και συνειδητοποιήσεις τι ακριβώς είναι και δεις τις δυνάμεις σου και βάλεις νέους στόχους, μετά δεν έχεις πρόβλημα.
Εκείνη την περίοδο, στο γυμνάσιο και στο πανεπιστήμιο μπορώ να πω ότι δεν είχα αυτοπεποίθηση.
Φιλοσόφησα λίγο τη ζωή στο στρατό.
Μου δόθηκε αυτή η ευκαιρία.
Δεν είχα αυτή την πίεση του πανεπιστημίου..»
Ο Κ.: «Την επηρέασε τουλάχιστον στα πιο μικρά μου χρόνια.
Τα παιδιά που ήταν πιο καλοί μαθητές κάναν παρέα στο δημοτικό, εγώ ήμουνα δεύτερης κατηγορίας μαθητής, δεν έκανα εύκολα παρέες γιατί φοβόμουνα.
Οι μαμάδες κοκορευόντουσαν για τα παιδιά τους…οι καθηγητές με επιπλήττανε μέσα στην τάξη και αισθανόμουνα μειονεκτικά..
Τουλάχιστον στα χρόνια του δημοτικού και του γυμνασίου ήμουνα ανίσχυρος σαν προσωπικότητα.
Δεν έβρισκα τρόπο να εξωτερικεύσω αυτά που ήθελα σε αντίθεση με αυτό που κάνω τώρα.
Από το λύκειο και μετά άλλαξαν τα πράγματα.
Ίσως επειδή μεγάλωσα και κατάλαβα ορισμένα πράγματα…».
Η Κ.: «Πάρα πολύ.
Έχοντας πρόβλημα έχει δημιουργήσει πολλά προβλήματα στην προσωπικότητά μου.
Μερικές φορές δεν έχω εμπιστοσύνη, καθόλου εμπιστοσύνη στον εαυτό μου.
Στο σχολείο και στο πανεπιστήμιο είναι χάλια η κατάσταση.
Δεν έχω καθόλου εμπιστοσύνη.
Στους άλλους τομείς, μερικές φορές ναι, μερικές φορές όχι.
Εξαρτάται σε ποιο περιβάλλον βρίσκομαι και πόσο εγώ είμαι άνετα εκείνη τη στιγμή».
Ο Δ.: «Προς το καλύτερο..
Μετά τη διάγνωση, πιο άνετα.
Δεν είναι ότι βαριέμαι ή ότι δεν μπορώ…εστίασα εκεί».
Ο Β.: «Θετικά, όχι βέβαια από την αρχή.
Τα τελευταία χρόνια και τον τελευταίο καιρό πολύ θετικά, θα έλεγα».
Ο Α: « Πιστεύω ότι σε κάποια θέματα έχω μια αγωνιστικότητα.
Ίσως αντιλήφθηκα ότι το πρόβλημά μου είναι απλώς ότι δε μπορώ να γράψω και να διαβάσω, κι έχω ένα πείσμα
Η Μ.: «Αρνητικά.
Από τις αντιδράσεις των συμμαθητών μου κυρίως στο δημοτικό και Ερευνήτρια: «Πιστεύεις ότι ο χαρακτήρας σου επηρέασε τον τρόπο με τον οποίο αντιμετωπίζεις τις μαθησιακές σου δυσκολίες;» Η Μ.: «Ναι, γιατί είμαι πολύ πεισματάρα.
Λέω: θα το κάνω αυτό δεν υπάρχει περίπτωση.
Τρελαίνομαι αν δεν το κάνω.
Ερευνήτρια: «Πώς νομίζεις ότι η δυσλεξία επηρέασε την αυτοπεποίθησή σου, την εμπιστοσύνη σου στον εαυτό σου;» Ο Δ.: «Δεν μπορώ να πω ότι με έχει επηρεάσει.
Νομίζω καθόλου.
Ίσως σε κάποια πράγματα να τα κατάφερνα καλύτερα..»
Ο Δ.: «Παίζει ρόλο η προσωπικότητα..
Όταν σε στηρίζει η οικογένεια, όταν έχεις κάποιους φίλους, όταν σε κάποιους τομείς έξω από το πανεπιστήμιο έχεις κάποιες διακρίσεις, δεν αφήνεις, δεν σε κάνει η αποτυχία να πιστεύεις ότι δεν αξίζεις.
Δεν είναι μόνο το πανεπιστήμιο.. έχω και σε άλλες δραστηριότητες κάποια αναγνώριση, το οποίο με γεμίζει
Ο Π.: «Επηρέασε..., όταν έχεις κάποιες αποτυχίες στο δημοτικό σε επηρεάζει..».
Κάποιοι άλλοι τα παρατούν.
Τώρα έχω βάλει πρόγραμμα να πάρω το πτυχίο μου».
Ο Ο.: «Δεν επηρέασε την εμπιστοσύνη στον εαυτό μου…ίσως αν ήμουν πιο παθητικός χαρακτήρας να με είχε πάρει από κάτω».
Ο Παύλ.: «Καθόλου αυτοπεποίθηση, ξαναδιάβαζα κάτι.. σε κάποια φάση τα χάνεις λίγο..
Μπροστά σε κόσμο δεν είχα καθόλου άνεση.
Και στις κοινωνικές σχέσεις είχα πρόβλημα άνεσης κι εκεί».
Η Σ.: «Γενικά δεν είχα πολύ εμπιστοσύνη στον εαυτό μου.
Αφού έμαθα ότι έχω δυσλεξία, λέω ότι είμαι κάπως καλύτερη απ’ ότι πίστευα.
Η δυσλεξία δεν είναι η λύση σε όλα
Προβλήματα στην καθημερινή ζωή Τέλος, οι φοιτητές μας ανέφεραν ότι τα προβλήματα που συναντούν στην καθημερινή ζωή λόγω της δυσλεξίας είναι λίγα και αντιμετωπίσιμα.
Ο Γ.: «Μόνο στην ξένη γλώσσα, δεν τη γνωρίζω καλά, προσπαθώ να βρω διάφορους άλλους τρόπους για να αντεπεξέλθω».
Ο Δ.: «Όταν θα πρέπει να συμπληρώσω μια αίτηση σε μια υπηρεσία, όταν χρειαστεί να γράψω κάτι, έχω ένα άγχος επειδή δεν θέλω να κάνω ορθογραφικά λάθη.
Όχι κάτι άλλο, πέρα
Η Κ.: «Μερικές φορές όταν πάω να συμπληρώσω μια αίτηση και ζητάνε περισσότερα στοιχεία από τα βασικά εκεί δεν μπορώ να συμπληρώσω πολύ σωστά.
Μόνο σε σχέση με το γράψιμο, άλλα προβλήματα δεν έχω».
Ο Π.: «Μπορεί να κάνω κάποιο λάθος σε μήνυμα στο κινητό, αλλά με το λεξικό το έχω ξεπεράσει και αυτό.
Εκεί που χρειάζεται να γράφω.
Μπορεί καμιά φορά να μιλάω γρήγορα και να μην καταλαβαίνουν οι άλλοι τι λέω, αλλά το επαναλαμβάνω οπότε εντάξει».
Ο Β.: «Στην καθημερινή ζωή, ξέρω’ γω, οι πινακίδες, να διαβάζω σωστά τις ταμπέλες, με το δεξιά αριστερά αν πρέπει να απαντήσω γρήγορα…» Η Σ.: «Δεν υπάρχει κάτι… μόνο στις σπουδές μου».
Κεφάλαιο 5: Συζήτηση και συμπεράσματα
O σκοπός της παρούσας έρευνας ήταν η καταγραφή του φαινομένου της δυσλεξίας στην ελληνική τριτοβάθμια εκπαίδευση και η σκιαγράφηση των χαρακτηριστικών των δυσλεξικών φοιτητών που φοιτούν στα Α.Ε.Ι και τα Τ.Ε.Ι. της χώρας.
Παρά τη συνεχιζόμενη συζήτηση γύρω από την αιτιολογία και τη φύση της δυσλεξίας, είναι πλέον αποδεκτό ότι η δυσλεξία είναι μια μαθησιακή δυσκολία που ακολουθεί το άτομο δια βίου, υφίσταται, επομένως, και στο χώρο της τριτοβάθμιας εκπαίδευσης (Waterfield, 1998, Singleton, 1999).
Ωστόσο, οι ανάγκες των δυσλεξικών φοιτητών είναι διαφορετικές από τις ανάγκες των μαθητών των προηγούμενων βαθμίδων, αφού διαφορετικές είναι και οι ακαδημαϊκές απαιτήσεις σ’ ένα περιβάλλον με μεγάλο ποσοστό ελευθερίας όπως αυτό της εκπαίδευσης είναι μια ‘άγνωστη’ αλλά αδιαμφισβήτητη πραγματικότητα.
Το ισχύον νομοθετικό πλαίσιο (ν.2817/2000) δεν κάνει πουθενά λόγο για το πρόβλημα της δυσλεξίας στην τριτοβάθμια εκπαίδευση, ενώ από μέρους της πολιτείας δεν έχουν παρθεί μέτρα για την ανίχνευση, διάγνωση και υποστήριξη των δυσλεξικών φοιτητών που σπουδάζουν στα ελληνικά εκπαιδευτικά ιδρύματα τριτοβάθμιας εκπαίδευσης.
Διαπιστώνουμε, επομένως, σε θεσμικό επίπεδο, μια απουσίας ενασχόλησης με το θέμα της δυσλεξίας στην τριτοβάθμια εκπαίδευση σε αντίθεση με άλλες χώρες (Αμερική, Αυστραλία, Καναδά, Μ.
Βρετανία, Κύπρο), όπου στους νόμους τους για τις ειδικές εκπαιδευτικές ανάγκες γίνεται αναλυτικά λόγος για τη δυσλεξία και τις υπόλοιπες μαθησιακές δυσκολίες.
Σε μια προσπάθεια καταγραφής της ελληνικής πραγματικότητας, η μέση συχνότητα δυσλεξίας στον ελληνικό φοιτητικό πληθυσμό υπολογίστηκε στην παρούσα έρευνα σε 0,16%.
Διαφορές παρατηρούνται ανάλογα με τον τύπο του εκπαιδευτικού ιδρύματος (0,26% έναντι 0,9%).
Τα Τ.Ε.Ι έχουν τριπλάσιο ποσοστό δυσλεξικών φοιτητών σε σύγκριση με τα Α.Ε.Ι λόγω των χαμηλότερων βάσεων εισαγωγής και της προτίμησης των δυσλεξικών φοιτητών στην τεχνολογική εκπαίδευση.
Η μέση συχνότητα δυσλεξίας στον ελληνικό φοιτητικό πληθυσμό είναι χαμηλή, συγκριτικά μ’ αυτήν που αναφέρεται στις ξένες έρευνες (π.χ στην έρευνα της HEATH το ποσοστό των αμερικανών πρωτοετών με μαθησιακές δυσκολίες το 2000 ήταν 2,4% ενώ στην αντίστοιχη βρετανική έρευνα το ποσοστό των δυσλεξικών πρωτοετών το 2001-2002 ήταν 2%).
Ωστόσο, η απευθείας σύγκριση των δεδομένων δεν είναι δυνατή λόγω των διαφορετικών εκπαιδευτικών και πολιτικών επιλογών μεταξύ των χωρών.
Μελετώντας τη ροή των δυσλεξικών μαθητών στις τρεις βαθμίδες της εκπαίδευσης, με βάση τα στοιχεία του Κ.Ε.Ε και τα πορίσματα της παρούσας έρευνας, παρόλο που τα στοιχεία αφορούν δύο διαφορετικά έτη, διαπιστώνουμε μια κορύφωση του ποσοστού δυσλεξίας στη δευτεροβάθμια εκπαίδευση (1,43%) ενώ τα αντίστοιχα ποσοστά στην πρωτοβάθμια και τριτοβάθμια εκπαίδευση είναι περίπου τα ίδια (0,18% και 0,16%).
Αυτό σημαίνει πως στη χώρα μας υπάρχει ένας μειωμένος αριθμός παιδιών με δηλωμένο πρόβλημα δυσλεξίας στις μικρότερες ηλικίες και πιθανόν στις μεγαλύτερες, πράγμα που συνδέεται με το ισχύον σύστημα παραπομπής των παιδιών για διαγνωστική εξέταση και τη θεσμοθετημένη ρύθμιση της προφορικής εξέτασης (Π.Δ 57/1990) που έχει αναμφισβήτητη χρησιμότητα για τους δυσλεξικούς μαθητές του γυμνασίου και του λυκείου.
Το μειωμένο ποσοστό δηλωμένης δυσλεξίας στην τριτοβάθμια εκπαίδευση μπορεί να συνδέεται με την απόκρυψη της ‘μαθησιακής δυσκολίας’ στο χώρο του πανεπιστημίου από μέρους των φοιτητών, που δε θεωρούν ότι έχουν να ωφεληθούν αν δηλώσουν τη μαθησιακή τους ιδιαιτερότητα σ’ αυτή την ανώτερη βαθμίδα της εκπαίδευσης ή δε γνωρίζουν πως η δυσλεξία αναγνωρίζεται ως ειδική εκπαιδευτική ανάγκη στην τριτοβάθμια εκπαίδευση.
Ως προς το φύλο δεν παρατηρείται σημαντική διαφορά στις τρεις βαθμίδες εκπαίδευσης, αφού η αναλογία δυσλεξικών αγοριών/κοριτσιών στις δύο πρώτες βαθμίδες είναι 2,4:1 και στην τριτοβάθμια εκπαίδευση 2,5:1.
Με άλλα λόγια, η διαφορά παραμένει υπέρ των δυσλεξικών αγοριών, στο ελληνικό εκπαιδευτικό σύστημα, αν και ελαφρώς μειωμένη σε σχέση με το γενικό πληθυσμό.
Παρόμοια διαπίστωση προκύπτει και στην πιλοτική έρευνα της Σταμπολτζή (2003) όσον αφορά το φύλο των δυσλεξικών τελειοφοίτων.
Ένας παράγοντας που πρέπει να λάβουμε υπόψη μας είναι ότι το ποσοστό εμφάνισης δυσλεξίας στην ελληνική τριτοβάθμια εκπαίδευση υπολογίστηκε με βάση τον αριθμό των ‘ενεργών φοιτητών’.
Πιθανόν το ποσοστό να ήταν μεγαλύτερο αν είχαμε στοιχεία για τη συχνότητα δυσλεξίας μεταξύ των ‘στάσιμων φοιτητών’, αυτών που για διάφορους λόγους καθυστερούν ή διακόπτουν τις σπουδές τους, οι οποίοι είναι σε αριθμό σχεδόν όσοι και οι ενεργοί φοιτητές στα ελληνικά εκπαιδευτικά ιδρύματα (Ε.Σ.Υ.Ε, 2002α, 2002β).
Σύμφωνα με τη διεθνή βιβλιογραφία, οι φοιτητές με δυσλεξία έχουν περισσότερες πιθανότητες να καθυστερήσουν στις σπουδές τους ή να τις διακόψουν οριστικά (Bursuck και συν., 1989,
Παρόμοιο ποσοστό δυσλεξίας με τα ελληνικά εκπαιδευτικά ιδρύματα (0,15%) διαπιστώθηκε στα αυστραλιανά πανεπιστήμια λίγα χρόνια πριν (Knight & Graham, 1996, Smith, Carroll & Elkins, 1999).
Μικρότερη συχνότητα (0,02%) αναφέρεται από τον Watson (1988) για το πανεπιστήμιο του Queensland στα μέσα της δεκαετίας του ’80.
Σε αντίθεση με την Αυστραλία, τα ποσοστά μαθησιακών δυσκολιών στα αμερικανικά πανεπιστήμια είναι πολύ υψηλότερα με μεγάλες διακυμάνσεις από πανεπιστήμιο σε πανεπιστήμιο (από 0,5% έως 10%).
Στη δική μας έρευνα οι διακυμάνσεις ήταν πολύ μικρότερες μεταξύ των πανεπιστημιακών ιδρυμάτων (από 0% έως 0,45%).
Βέβαια πρέπει να λάβουμε υπόψη ότι οι δυσλεξικοί φοιτητές στη χώρα μας δεν έχουν δυνατότητα επιλογής του εκπαιδευτικού ιδρύματος που θα φοιτήσουν.
Η εισαγωγή τους γίνεται βάσει των μορίων που συγκεντρώνουν στις γενικές εξετάσεις, με άλλα λόγια δεν επιλέγουν βάσει του τύπου του πανεπιστημίου, του μεγέθους (μεγάλου ή μικρού), ή της δυνατότητας παροχής υποστηρικτικών υπηρεσιών.
Η διαπίστωση στην οποία καταλήγουμε είναι ότι βρισκόμαστε στην αρχή μιας εισροής δυσλεξικών φοιτητών στα ελληνικά πανεπιστήμια, όπως συνέβη και στις υπόλοιπες χώρες τις δύο τελευταίες δεκαετίες, η οποία πιθανόν να συνεχιστεί με τους ίδιους ρυθμούς και τα επόμενα χρόνια.
Το γεγονός αυτό αυξάνει τις ευθύνες αλλά και τις πρωτοβουλίες που πρέπει να αναλάβουν τα ιδρύματα τριτοβάθμιας εκπαίδευσης, για να εξασφαλίσουν ισότιμες ευκαιρίες στον ολοένα και μεγαλύτερο αριθμό δυσλεξικών φοιτητών που φτάνουν στις πύλες
Η ανοδική τάση του αριθμού των δυσλεξικών φοιτητών επιβεβαιώνεται και από τα ποσοστά των πρωτοετών φοιτητών με δυσλεξία, που ξεπερνούν τα ποσοστά των δυσλεξικών φοιτητών στα υπόλοιπα έτη σπουδών, όπως φαίνεται από το εύρημα της σελίδας 140.
Ακόμη, παρατηρείται προτίμηση των δυσλεξικών φοιτητών προς την τεχνολογική εκπαίδευση, όπου οι ακαδημαϊκές απαιτήσεις δεν είναι τόσο υψηλές, τα κριτήρια εισαγωγής είναι ευκολότερα, οι σπουδές έχουν εφαρμοσμένο χαρακτήρα και η επαγγελματική αποκατάσταση γρηγορότερη (Gottfredson, Finucci & Childs, 1983, Αργυροπούλου, 2001, HEATH, 2001).
Μία άλλη παράμετρος που επισημαίνεται από τους Andrews και Smith (1992) και σχετίζεται με τα ευρήματα της ποσοτικής έρευνας, είναι ότι υπάρχουν δύο ομάδες φοιτητών που δε συνυπολογίζονται στην εκτίμηση της συχνότητας δυσλεξίας.
Πρόκειται για τους ‘αδιάγνωστους’ φοιτητές, που έχουν περάσει τις προηγούμενες βαθμίδες εκπαίδευσης έχοντας μαθησιακές δυσκολίες, αλλά χωρίς να τις έχουν διερευνήσει και φτάνουν στο πανεπιστήμιο, όπου και εκεί αμφιταλαντεύονται να ζητήσουν επίσημη διάγνωση ή όχι, και οι ‘μη δηλωμένοι’ δυσλεξικοί φοιτητές που επιλέγουν να μην αποκαλύψουν τη μαθησιακή τους δυσκολία στη διάρκεια των σπουδών τους, είτε γιατί φοβούνται την περιθωριοποίηση από τους συμφοιτητές και τους καθηγητές είτε γιατί πιστεύουν ότι θα τα καταφέρουν χωρίς βοήθεια και στήριξη (Riddick, Farmer & Sterling, 1997).
Η παρατήρηση αυτή επιβεβαιώνεται από το εύρημα της παρούσας έρευνας, ότι το 15% των πανεπιστημιακών τμημάτων δηλώνουν ότι έχουν συναντήσει φοιτητές που ανέφεραν ‘ανεπίσημα’ ότι έχουν δυσλεξία, χωρίς να καταθέσουν επίσημη διάγνωση ή καθώς και άλλους για τους οποίους ότι υπήρχε υποψία δυσλεξίας σύμφωνα με μαρτυρίες των καθηγητών τους.
Σε παρόμοιο συμπέρασμα καταλήγουν οι Hartas και Hadjikakou (2005) αναφερόμενοι στους Κύπριους φοιτητές με μαθησιακές δυσκολίες που ‘αποκαλύπτουν’ τη μαθησιακή τους δυσκολία πολύ αργότερα μετά την εγγραφή τους στο πανεπιστήμιο και αφού αποτύχουν στις εξετάσεις.
Έτσι η δυσλεξία παραμένει για πολλούς φοιτητές μια ‘κρυμμένη’ αναπηρία λόγω των στερεοτύπων που υπάρχουν ακόμα στην ελληνική αλλά και στην κυπριακή κοινωνία.
Ένα ακόμη σημείο που αξίζει να συζητηθεί είναι οι επαγγελματικές προτιμήσεις των Ελλήνων δυσλεξικών φοιτητών και οι κατευθύνσεις τις οποίες επιλέγουν να σπουδάσουν.
Σύμφωνα με τη διεθνή βιβλιογραφία, τις τελευταίες δεκαετίες οι επαγγελματικές προτιμήσεις των δυσλεξικών φοιτητών δε διαφέρουν σημαντικά από αυτές των μη δυσλεξικών φοιτητών.
Έτσι, οι δυσλεξικοί φοιτητές επιλέγουν να σπουδάσουν, με σειρά προτίμησης, οικονομικά, τεχνολογικές επιστήμες, τέχνες/ανθρωπιστικές επιστήμες, επιστήμες υγείας και εκπαίδευση
Σύμφωνα με τα ευρήματα της ποσοτικής έρευνας, οι αντίστοιχες προτιμήσεις των Ελλήνων δυσλεξικών φοιτητών είναι: τεχνολογικές επιστήμες, γεωπονικές/αγροτικές επιστήμες, οικονομικά, επιστήμες υγείας και θετικές επιστήμες.
Το εύρημα αυτό βρίσκεται σε συμφωνία με τις δύο σχετικές ελληνικές έρευνες (Αργυροπούλου, 2001, Σταμπολτζή, 2003), σύμφωνα με τις οποίες οι δυσλεξικοί μαθητές κατευθύνονται περισσότερο σε επαγγέλματα που συνεπάγονται την απόκτηση οικονομικού κέρδους και την ανάληψη πρωτοβουλιών (οικονομικά επαγγέλματα) ή σε επαγγέλματα που χαρακτηρίζονται από μη λεκτικές δεξιότητες και αναλυτική-μαθηματική σκέψη (τεχνολογικά επαγγέλματα).
Η υπο- εκπροσώπηση των Ελλήνων δυσλεξικών φοιτητών στις καλλιτεχνικές και ανθρωπιστικές επιστήμες ίσως να οφείλεται στο θεωρητικό χαρακτήρα που έχουν οι σπουδές αυτές στη χώρα μας, οι οποίες στηρίζονται κατά κύριο λόγο στην απόκτηση θεωρητικών γνώσεων και όχι σε δεξιότητες προσωπικής αυτο-έκφρασης.
Τέλος, η προτίμηση των δυσλεξικών φοιτητών στις γεωπονικές και αγροτικές επιστήμες ίσως έχει να κάνει με τον παραδοσιακά αγροτικό χαρακτήρα της χώρας μας, αλλά και με το γεγονός ότι τα επαγγέλματα αυτά έχουν πρακτικό χαρακτήρα και δεν απαιτούν ιδιαίτερες γνώσεις ανάγνωσης και γραφής.
Από τα πορίσματα της ποσοτικής έρευνας σχετικά με τις επαγγελματικές επιλογές των Ελλήνων δυσλεξικών φοιτητών, προκύπτει η ανάγκη παροχής συμβουλών επαγγελματικού προσανατολισμού στους δυσλεξικούς μαθητές της δευτεροβάθμιας εκπαίδευσης αλλά και σε όσους σπουδάζουν στην τριτοβάθμια εκπαίδευση.
Η διαδικασία πρέπει να ξεκινά με τη συστηματική μελέτη των χαρακτηριστικών της προσωπικότητας του ατόμου, τη συνειδητοποίηση των ικανοτήτων και των αδυναμιών του, την εμπλοκή των ενδιαφερόντων του και αξιοποίηση των εξωσχολικών του δραστηριοτήτων.
Σε ένα δεύτερο στάδιο οι δυσλεξικοί φοιτητές πρέπει να ενημερώνονται για τα ιδιαιτερότητες και απαιτήσεις κάθε επαγγέλματος αναφορικά με τη χρήση του είδη επικοινωνίας (προφορική, γραπτή, μέσω ηλεκτρονικού υπολογιστή) που απαιτεί επαγγέλματα που ελαχιστοποιούν τις αρνητικές πλευρές της δυσλεξίας και επενδύουν στα θετικά χαρακτηριστικά των δυσλεξικών ατόμων, αριθμός και είδος ανθρώπων με τους οποίους θα χρειαστεί να συνεργαστούν . (Gilroy & Miles, 1996, Singleton, 1999, Αργυροπούλου 2001).
Το γεγονός ότι ένας σημαντικός αριθμός ταλαντούχων και ικανών δυσλεξικών ατόμων συναντάται σε πολλά επαγγέλματα, σημαίνει πως η επαγγελματική επιτυχία δεν είναι ένας ανέφικτος στόχος για τους δυσλεξικούς φοιτητές, φτάνει να δημιουργηθούν οι κατάλληλες συνθήκες και προϋποθέσεις (West, 1997, Reid & Kirk, 2001).
Eν τούτοις, οι δυσλεξικοί φοιτητές δεν μπορεί να γίνονται δεκτοί αδιακρίτως σε όλα τα γνωστικά αντικείμενα, αν δεν εξασφαλίζονται εκ των προτέρων οι κατάλληλες προϋποθέσεις για τη θεωρητική και πρακτική τους κατάρτιση σε τομείς όπως τα παιδαγωγικά, η φιλολογία και η ιατρική (Riddick, 2001).
Ιδιαίτερο βάρος πρέπει να δοθεί στο θέμα της ενημέρωσης του διοικητικού και εκπαιδευτικού προσωπικού των πανεπιστημίων σχετικά με τη δυσλεξία.
Όπως φαίνεται από το πόρισμα της ποσοτικής έρευνας (σελ. 155), η ενημέρωση που υπάρχει είναι υποτυπώδης και ελλιπής, με αποτέλεσμα να δυσχεραίνεται το έργο ακόμα και αυτών που έχουν τη διάθεση να βοηθήσουν.
Δεν είναι απίθανη η περίπτωση να μην έχει φοιτήσει ποτέ σε κάποιο τμήμα δυσλεξικός φοιτητής, με αποτέλεσμα να υπάρχει πλήρης άγνοια του φαινομένου της δυσλεξίας.
Το φαινόμενο αυτό παρατηρείται περισσότερο σε τμήματα των Α.Ε.Ι.
Η πληροφόρηση των πανεπιστημιακών ιδρυμάτων για το θέμα της δυσλεξίας είναι αποσπασματική και τυχαία, ενώ συχνά ο ίδιος ο φοιτητής λειτουργεί ως πηγή πληροφόρησης, αφού γνωρίζει τις νομοθετικές ρυθμίσεις που ισχύουν για τη δυσλεξία από τις προηγούμενες βαθμίδες της εκπαίδευσης.
Για το λόγο αυτό προτείνεται η δημιουργία ενός πληροφοριακού υλικού το οποίο θα καλύπτει τα εξής θέματα: Τι είναι δυσλεξία (ορισμοί που αναφέρονται στα Κεφάλαια 1.1 και 2.1.1 της παρούσας διατριβής που στόχο έχουν να εξαλείψουν τις λανθασμένες αντιλήψεις και τα στερεότυπα που υπάρχουν γύρω από τη δυσλεξία).
Νομοθετικές ρυθμίσεις και διατάγματα (προεδρικά διατάγματα και εγκύκλιοι που ισχύουν στη χώρα μας για τους δυσλεξικούς μαθητές της δευτεροβάθμιας εκπαίδευσης συμπεριλαμβανομένης της εγκυκλίου Φ.142/83/7104/19.12.1990 που αφορά την Τα προβλήματα που αντιμετωπίζει ένας δυσλεξικός φοιτητής (μπορούν να περιληφθούν στοιχεία από τα Κεφάλαια 2.1.4 και 2.3.).
Τεχνικές αποτελεσματικής μελέτης για δυσλεξικούς φοιτητές (τεχνικές για γρήγορη ανάγνωση, κράτημα σημειώσεων, διάβασμα για τις εξετάσεις, σύνταξη εργασιών).
Υποστηρικτικές υπηρεσίες (τηλέφωνα και διευθύνσεις των συμβουλευτικών κέντρων των πανεπιστημίων, των βιβλιοθηκών και της Ελληνικής Εταιρείας Δυσλεξίας).
Oδηγίες για το διδακτικό προσωπικό σχετικά με τις ‘φανερές’ και ‘κρυμμένες’ δυσκολίες των δυσλεξικών ατόμων, τις αδυναμίες και τα πλεονεκτήματά τους, τις τεχνικές διδασκαλίας που είναι πιο αποτελεσματικές και τον τρόπο αξιολόγησής τους Θέματα ανίχνευσης και διάγνωσης μαθησιακών δυσκολιών (αναφορά στα Κ.Δ.Α.Υ. και σε ορισμένα Κ.Ψ.Υ. που εκδίδουν ιατροπαιδαγωγικές εκθέσεις για ενηλίκους άνω των 18 ετών) και τέλος Βιβλία, προγράμματα λογισμικού Η/Υ, ιστοσελίδες στο διαδίκτυο σχετικές με τη Ένα άλλο θέμα που έχει σημασία για την ακαδημαϊκή πορεία των δυσλεξικών φοιτητών που σπουδάζουν στα ανώτατα και στα τεχνολογικά ιδρύματα της χώρας, είναι οι παρεχόμενες υποστηρικτικές υπηρεσίες και τα μέτρα διευκόλυνσης.
Στους δύο αυτούς τομείς τα μέτρα που έχουν υιοθετηθεί από τα ελληνικά εκπαιδευτικά ιδρύματα είναι ελάχιστα, έχουν παρθεί τυχαία, χωρίς κάποια θεωρητική βάση ή φιλοσοφία και εφαρμόζονται επιλεκτικά από περιορισμένο αριθμό τμημάτων των Α.Ε.Ι και Τ.Ε.Ι.
Σύμφωνα με τους Earle, Williams & Adams (2000, σελ. 54), ‘η αυξανόμενη πρόσβαση των δυσλεξικών φοιτητών στην τριτοβάθμια εκπαίδευση δε σημαίνει αυτόματα ότι τα πανεπιστήμια είναι ‘προσβάσιμα’ για τους συγκεκριμένους φοιτητές.
Τα πανεπιστημιακά ιδρύματα πρέπει να εξασφαλίσουν μέτρα και υπηρεσίες υποστήριξης, ώστε να έχουν οι δυσλεξικοί φοιτητές ρεαλιστικές ευκαιρίες να προχωρήσουν στις σπουδές τους και να αποφοιτήσουν από αυτά’.
Σύμφωνα με τα ευρήματα της ποσοτικής έρευνας η μόνη υποστηρικτική υπηρεσία που προσφέρεται από το 37% των τμημάτων Α.Ε.Ι και Τ.Ε.Ι είναι η λειτουργία συμβουλευτικού κέντρου.
Πρόκειται για μια γενική υποστηρικτική υπηρεσία (generic support service) που προσφέρει υπηρεσίες πρόληψης, παρέμβασης σε κρίση, συμβουλευτικής και ψυχο-κοινωνικής υποστήριξης για όλους τους φοιτητές που αντιμετωπίζουν δυσκολίες σε κάποια στιγμή της φοιτητικής τους ζωής.
Οι δυσλεξικοί φοιτητές είναι κατ’εξοχήν εκείνοι που πιθανόν να χρειαστούν συμβουλευτική βοήθεια.
Σύμφωνα με τη βιβλιογραφία, πολλοί φοιτητές φτάνουν στην τριτοβάθμια εκπαίδευση έχοντας αναπτύξει λανθασμένες στρατηγικές μάθησης, χαμηλή αυτοεκτίμηση και υψηλά επίπεδα άγχους.
Η ανακάλυψη ότι κάποιος έχει δυσλεξία, ιδιαίτερα όταν αυτό γίνει σε μεγάλη ηλικία, μπορεί να προκαλέσει συναισθήματα φόβου και ανησυχίας για το μέλλον.
Επιπλέον, οι δυσλεξικοί φοιτητές έχουν ανάγκη από συμβουλευτική σε θέματα οργάνωσης χρόνου, αντιμετώπισης άγχους, δημιουργίας κινήτρων, συγγραφής εργασιών και ανάπτυξης τεχνικών αποτελεσματικής μελέτης (Miles & Varma, 1995, Gilroy & Miles, 1996,
Για το λόγο αυτόν, θεωρούμε ότι οι συμβουλευτικές υπηρεσίες πρέπει να επεκταθούν σε όλα τα πανεπιστημιακά ιδρύματα και όχι μόνο σε εννέα που υπάρχουν σήμερα, να ιδρυθούν πρόσθετα γραφεία συμβουλευτικής στα ιδρύματα που είναι πολυπληθή σε φοιτητές, όπως τα Πανεπιστήμια της Αθήνας, της Θεσσαλονίκης, της Πάτρας, των Ιωαννίνων και τα Τ.Ε.Ι Αθήνας και Θεσσαλονίκης, και, τέλος, τα συμβουλευτικά κέντρα να στελεχωθούν με έναν τουλάχιστον ειδικό στη δυσλεξία (ψυχολόγο ή ειδικό εκπαιδευτικό) που να γνωρίζει τις εκπαιδευτικές και ψυχο-συναισθηματικές επιπτώσεις της δυσλεξίας στο άτομο και να μπορεί να προσφέρει αποτελεσματική βοήθεια στους δυσλεξικούς φοιτητές σε βραχυπρόθεσμη και σε
Συγκρίνοντας τα μέτρα στήριξης που έχουν υιοθετηθεί από τα πανεπιστήμια του εξωτερικού για τους δυσλεξικούς φοιτητές με τα ελληνικά η διαφορά είναι τεράστια.
Σύμφωνα με τα αποτελέσματα της ποσοτικής έρευνας (σελ. 160), η προφορική εξέταση είναι η κατ’ εξοχήν εύκολη και οικονομική διευκόλυνση που παρέχεται στους φοιτητές με δυσλεξία στο ελληνικό εκπαιδευτικό σύστημα, ενώ άλλα μέτρα, όπως ο επιπλέον χρόνος στις εξετάσεις, η ενημέρωση των καθηγητών για το ποιοι φοιτητές έχουν δυσλεξία, η επιείκεια στη βαθμολόγηση και η ανάγνωση των απαντήσεων στον καθηγητή έχουν πολύ χαμηλά ποσοστά προτίμησης (σελ.161).
Άλλα μέτρα υποστήριξης, όπως προγράμματα ‘ξενάγησης’ και γνωριμίας με το πανεπιστήμιο, αλλαγές στις μεθόδους διδασκαλίας, ομάδες ‘αλληλοβοήθειας’ και χρήση των πλεονεκτημάτων της τεχνολογίας δεν εφαρμόζονται, ίσως επειδή ούτε τα πανεπιστήμια γνωρίζουν τα πλεονεκτήματα που προσφέρουν στους δυσλεξικούς φοιτητές ούτε οι ίδιοι τα ζητούν.
Συμπεραίνουμε, λοιπόν, ότι οι εκπαιδευτικές ανάγκες των δυσλεξικών φοιτητών στην τριτοβάθμια εκπαίδευση στη χώρα μας ικανοποιούνται με τη ρύθμιση της προφορικής εξέτασης, αντί μιας ουσιαστικής παρέμβασης για βελτίωση των ακαδημαϊκών τους δεξιοτήτων και μάθησης μέσω εναλλακτικών μεθόδων διδασκαλίας.
Από τα υποστηρικτικά μέτρα που αναφέρονται στη βιβλιογραφία και τα οποία μπορούν να υιοθετηθούν με μικρό κόστος από τα πανεπιστημιακά ιδρύματα προς όφελος των δυσλεξικών φοιτητών προτείνονται: Εκστρατεία ενημέρωσης για τη δυσλεξία σε Α.Ε.Ι και Τ.Ε.Ι με τη συνδρομή φορέων όπως η Ελληνική Εταιρία Δυσλεξίας.
Χάραξη πολιτικής σε κάθε πανεπιστήμιο για το θέμα της δυσλεξίας.
Δυνατότητα έκδοσης διαγνωστικών εκθέσεων για όσους φοιτητές ζητούν διάγνωση μαθησιακών δυσκολιών μετά την εισαγωγή τους στο πανεπιστήμιο.
Διανομή σημειώσεων με υπογραμμισμένα τα βασικά σημεία των μαθημάτων για τους Χρήση παραδειγμάτων και βοηθητικού οπτικού υλικού (πίνακες, διαγράμματα, φωτογραφίες) στις διαλέξεις και τα φροντιστηριακά μαθήματα.
Διανομή συγγραμμάτων και σημειώσεων στην αρχή του εξαμήνου.
Ξενάγηση στη βιβλιοθήκη και βοήθεια από βιβλιοθηκονόμο.
Δανεισμό βιβλίων από τη βιβλιοθήκη για μεγαλύτερο χρονικό διάστημα.
Παροχή τεχνολογικού εξοπλισμού· δημιουργία εργαστηρίου πληροφορικής σε κάθε τμήμα Α.Ε.Ι και Τ.Ε.Ι με προγράμματα λογισμικού που μετατρέπουν τον ήχο σε κείμενο (voice-input software), προγράμματα ανάγνωσης κειμένου από τον υπολογιστή (text-to-speech software), σαρωτές, ηλεκτρονικά λεξικά, ορθογράφους, φορητά μαγνητόφωνα ηχογράφησης.
Δυνατότητα επιλογής μεταξύ προφορικής και γραπτής εξέτασης Επιπλέον χρόνο στις εξετάσεις (από ένα τέταρτο έως μισή ώρα για κάθε ώρα εξέτασης ανάλογα με το βαθμό σοβαρότητας της δυσλεξίας).
Οδηγίες προς τους καθηγητές για τη βαθμολόγηση των γραπτών των δυσλεξικών Συμπερασματικά, τα ευρήματα της ποσοτικής έρευνας υποδηλώνουν πως τα ελληνικά ιδρύματα τριτοβάθμιας εκπαίδευσης βρίσκονται σε αρχικό στάδιο ως προς την αντιμετώπιση των ιδιαίτερων αναγκών των δυσλεξικών φοιτητών.
Δεν προσφέρονται διαγνωστικές υπηρεσίες εντός των πανεπιστημίων για όσους φοιτητές δεν έχουν πάρει επίσημη διάγνωση και οι υποστηρικτικές πρακτικές και τα μέτρα προσφέρονται εφόσον ζητηθούν από τον ίδιο το φοιτητή ή αν φοιτά σημαντικός αριθμός δυσλεξικών φοιτητών σε ένα Τμήμα.
Η δυσλεξία αντιμετωπίζεται ως ατομικό πρόβλημα χωρίς να υπάρχει ενιαία πολιτική αντιμετώπισης και θεσμοθετημένες πρακτικές κοινές για όλα τα ιδρύματα τριτοβάθμιας εκπαίδευσης.
Οι παράγοντες που εμποδίζουν την ικανοποίηση των αναγκών των δυσλεξικών φοιτητών στην τριτοβάθμια εκπαίδευση, όπως επισημαίνονται από τους Singleton και Aisbitt (2001), είναι η έλλειψη ενημέρωσης του διοικητικού και εκπαιδευτικού προσωπικού, η έλλειψη ειδικών για τη δυσλεξία (dyslexia tutors), η περιορισμένη γνώση θεμάτων που σχετίζονται με την ανίχνευση και διάγνωση μαθησιακών δυσκολιών σε ενήλικες, η περιορισμένη αξιοποίηση των πλεονεκτημάτων της τεχνολογίας και η απουσία αποκεντρωμένων υπηρεσιών συμβουλευτικής σε κάθε τμήμα.
Σύμφωνα με τους Farmer, Riddick & Sterling (2002), η συμμετοχή των δυσλεξικών φοιτητών στην τριτοβάθμια εκπαίδευση πρέπει να εξετάζεται σε τρία επίπεδα: προσωπικό, οργανωτικό και ιδεολογικό.
Το προσωπικό επίπεδο αναφέρεται σε μέτρα όπως η παροχή συμβουλευτικής βοήθειας, η προσαρμογή των διδακτικών μεθόδων και ο εκσυγχρονισμός των προγραμμάτων σπουδών.
Το οργανωτικό επίπεδο περιλαμβάνει τη βελτίωση των θεσμοθετημένων πρακτικών σχετικά με τη δυσλεξία και την εκπαίδευση του διδακτικού προσωπικού και τέλος, το ιδεολογικό επίπεδο, περιλαμβάνει την αλλαγή των στάσεων απέναντι στις μαθησιακές δυσκολίες και την κατοχύρωση ίσων ευκαιριών εκπαίδευσης για όλα τα άτομα με ιδιαιτερότητες.
Τα ευρήματα της ποσοτικής έρευνας υποδεικνύουν πως, σε προσωπικό επίπεδο, οι παροχές για τους δυσλεξικούς φοιτητές στη χώρα μας εξαντλούνται στο μέτρο της προφορικής εξέτασης και στην προσφορά συμβουλευτικών υπηρεσιών από ορισμένα ιδρύματα, κι αυτό εκ των υστέρων και εφ’ όσον ζητηθεί από το φοιτητή.
Παρατηρείται έλλειψη εμπιστοσύνης από μέρους των φοιτητών στην αποκάλυψη της μαθησιακής τους δυσκολίας, που για διάφορους λόγους προτιμούν να την κρατούν ‘κρυφή’ ώστε να μην αισθάνονται την κοινωνική πίεση και τις συνέπειες της διαφορετικότητας.
Σε οργανωτικό επίπεδο, η ετερογένεια στον τρόπο αντιμετώπισης του φαινομένου της δυσλεξίας από τα Α.Ε.Ι και τα Τ.Ε.Ι οφείλεται στην έλλειψη γραπτών νόμων που να διασαφηνίζουν σαφώς τα δικαιώματα αλλά και τις υποχρεώσεις των δυσλεξικών φοιτητών και να αναφέρονται αναλυτικά σε θέματα ανίχνευσης, διάγνωσης και υποστήριξης των φοιτητών με ειδικές εκπαιδευτικές ανάγκες.
Τέλος, σε ιδεολογικό επίπεδο, είναι απαραίτητη η αλλαγή των στάσεων απέναντι στις μαθησιακές δυσκολίες, η αποδοχή της διαφορετικότητας του ατόμου, η ευαισθητοποίηση της κοινής γνώμης γύρω από τη δυσλεξία και η εξάλειψη των εμποδίων που δυσχεραίνουν την πλήρη συμμετοχή των δυσλεξικών φοιτητών στην επαγγελματική ζωή.
Με βάση όσα είπαμε ως εδώ, θεωρούμε ότι η δυσλεξία δεν πρέπει να αποτελεί εμπόδιο για την πρόσβαση στην τριτοβάθμια εκπαίδευση σε μια εποχή που τα πανεπιστήμια ανοίγουν τις πόρτες τους σε όλο και μεγαλύτερο αριθμό φοιτητών.
Τα ιδρύματα τριτοβάθμιας εκπαίδευσης, βασισμένα στη διεθνή εμπειρία και τα συμπεράσματα της παρούσας έρευνας, μπορούν να αντιμετωπίσουν το πρόβλημα της δυσλεξίας προχωρώντας στις απαραίτητες αλλαγές στα προαναφερόμενα επίπεδα.
Οι δυσλεξικοί φοιτητές χρειάζονται τις κατάλληλες συνθήκες για να αποκτήσουν τις δεξιότητες εκείνες που θα τους επιτρέψουν να γίνουν ανεξάρτητοι και επαρκείς.
Πρέπει να γίνει συνείδηση στην ακαδημαϊκή κοινότητα αλλά και στην κοινή γνώμη ότι τόσο τα πανεπιστήμια όσο και η κοινωνία έχουν να ωφεληθούν από τις ιδιαίτερες ικανότητες και τα ταλέντα των δυσλεξικών ατόμων που δε διαφέρουν από τους υπόλοιπους ως προς τη νοημοσύνη, τα ενδιαφέροντα και τις γενικές ικανότητες.
Ορισμένες από τις προτάσεις που αφορούν την προσαρμογή των μεθόδων διδασκαλίας και την αξιοποίηση των νέων τεχνολογιών μπορεί να αποδειχθούν ευεργετικές όχι μόνο για τους δυσλεξικούς αλλά για όλους τους φοιτητές.
Η απλή απαρίθμηση των εκπαιδευτικών δυσκολιών που αντιμετωπίζουν οι δυσλεξικοί φοιτητές στην τριτοβάθμια εκπαίδευση δε διαφωτίζει τις ψυχο-συναισθηματικές πλευρές της δυσλεξίας και τις επιδράσεις της στην προσωπικότητα του ατόμου.
Για το λόγο αυτόν επιχειρήσαμε να εμβαθύνουμε στις σκέψεις, στις αντιλήψεις και στα συναισθήματα των δυσλεξικών φοιτητών.
Τους ζητήσαμε να μιλήσουν για τις προσωπικές και εκπαιδευτικές τους εμπειρίες, τη στάση τους απέναντι στη δυσλεξία, τα προβλήματα που αντιμετωπίζουν σε ακαδημαϊκό επίπεδο και τι σημαίνει γι αυτούς η διάγνωση της δυσλεξίας.
Το κεντρικό ερώτημα γύρω από το οποίο στράφηκε η ποιοτική έρευνα ήταν: «Πώς είναι να μεγαλώνει κανείς έχοντας δυσλεξία και ποιες δυσκολίες αντιμετωπίζει;».
Οι απαντήσεις και οι περιγραφές των φοιτητών ήταν αυθόρμητες και ειλικρινείς.
Η ετερογένεια των συμπτωμάτων της δυσλεξίας και η διαφορετικότητα των εμπειριών που περιγράφουν αποδεικνύουν ότι κάθε δυσλεξικό άτομο είναι μοναδικό και έχει τη δική του ιστορία.
Κι ενώ οι εμπειρίες κάθε ατόμου είναι μοναδικές, οι φωνές όλων μαζί αποκαλύπτουν κάποια θέματα που έχουν ιδιαίτερη σημασία.
Μια πρώτη διαπίστωση είναι οι αρνητικές αναμνήσεις από τα χρόνια του δημοτικού σχολείου.
Όλοι θυμούνται τις δυσκολίες που είχαν στα μαθήματα, την προσπάθεια που κατέβαλλαν, την έλλειψη κατανόησης, τα αρνητικά σχόλια των δασκάλων, τη χαμηλή αυτοεκτίμηση και την έλλειψη εμπιστοσύνης στον εαυτό τους.
Ορισμένοι αναφέρουν ότι ένιωθαν τύψεις και ενοχές που δεν τα κατάφερναν τόσο καλά στα μαθήματα όσο οι συμμαθητές τους.
Άλλοι θυμούνται τις τιμωρίες και τα ειρωνικά σχόλια των δασκάλων για τις δυσκολίες τους.
Το εύρημα αυτό μπορεί να ερμηνευθεί λαμβάνοντας υπόψη ότι οι συγκεκριμένοι φοιτητές πήγαιναν δημοτικό σε μια εποχή που η δυσλεξία δεν είχε αναγνωριστεί ως ειδική εκπαιδευτική ανάγκη, οι δάσκαλοι δεν ήταν ενημερωμένοι σε θέματα μαθησιακών δυσκολιών και όλα τα παιδιά αντιμετωπίζονταν κατά τη διδασκαλία με τον ίδιο
Ανάλογες μαρτυρίες για τις αρνητικές εμπειρίες και τα δύσκολα χρόνια του δημοτικού σχολείου διατυπώνονται σε άρθρα και μονογραφίες δυσλεξικών παιδιών και ενηλίκων από άλλες χώρες (Osmond, 1993, Edwards, 1994, Riddick, Farmer & Sterling, 1997, Hellendoorn
Στη δευτεροβάθμια εκπαίδευση τα πράγματα ήταν καλύτερα.
Οι δυσκολίες εξακολουθούσαν να υπάρχουν, αλλά η επικοινωνία με τους καθηγητές και οι κοινωνικές σχέσεις με τους συνομηλίκους συντέλεσαν στο να θυμούνται με φωτεινότερα χρώματα τα χρόνια του γυμνασίου και του λυκείου.
Η κύρια διαπίστωση είναι ότι τα γραπτά τους ήταν χειρότερα από τις πραγματικές τους ικανότητες και η επίδοσή τους μέτρια σε σύγκριση με των συμμαθητών τους.
Όμως, η στάση των καθηγητών ήταν διαφορετική: ήταν πιο υποστηρικτικοί και ενθαρρυντικοί.
Αν και δε γνώριζαν πολλά για τη δυσλεξία, έδειχναν περισσότερη κατανόηση και δεν έδιναν μεγάλη βαρύτητα στα ορθογραφικά λάθη και το γραπτό λόγο.
Το πέρασμα στην εφηβεία πιθανόν να ενεργοποίησε νέες διεργασίες για τα δυσλεξικά άτομα, που δεν επικεντρώνονταν μόνο στις δυσκολίες που είχαν να κάνουν με το σχολείο, αλλά αξιοποιούσαν και τα εξωσχολικά τους ενδιαφέροντα.
Παρόμοια διαπίστωση με της δικής μας έρευνας, όσον αφορά το θετικότερο κλίμα στη δευτεροβάθμια εκπαίδευση, αναφέρεται από την Undheim (2003) σε αντίστοιχη νορβηγική έρευνα.
Η επίδραση των αρνητικών σχολικών εμπειριών στην εμφάνιση συμπτωμάτων άγχους και ανησυχίας στα δυσλεξικά άτομα είναι ένα θέμα που επισημαίνεται από πολλούς ερευνητές (Edwards, 1994, Miles & Verma, 1995, Farmer, Riddick & Sterling, 1997).
Αυτό που δε γνωρίζουμε είναι σε ποιο βαθμό και με ποιον τρόπο οι άσχημες σχολικές εμπειρίες αφήνουν ανεξίτηλα σημάδια στην προσωπικότητα του ατόμου και επηρεάζουν τη συμπεριφορά του ως ενήλικα.
Τα συναισθήματα ανησυχίας και άγχους που αναφέρουν ορισμένοι δυσλεξικοί φοιτητές μπορεί να σχετίζονται με την πίεση και τις αρνητικές εμπειρίες που βίωσαν στη διάρκεια του σχολείου, αλλά και με τις εμπειρίες του παρόντος.
Τέσσερις από τους δεκαέξι δυσλεξικούς φοιτητές αξιολογήθηκαν με υψηλό άγχος προδιάθεσης, γεγονός που σημαίνει πως το άγχος αποτελεί χαρακτηριστικό της προσωπικότητάς τους, επηρεάζει σημαντικά τη ζωή τους και αποτελεί παράγοντα κινδύνου για την εμφάνιση σοβαρότερων ψυχολογικών διαταραχών στο μέλλον.
Σύμφωνα με τους Farmer, Riddick & Sterling (2002), οι φοιτητές με δυσλεξία διατρέχουν τον κίνδυνο να εγκλωβιστούν σε ένα ‘φαύλο κύκλο’, όπου τα προβλήματα ανάγνωσης και γραφής προκαλούν αγχώδεις αντιδράσεις κι αυτές με τη σειρά τους τους κάνουν υπερευαίσθητους στα αρνητικά σχόλια και την κριτική.
H Riddick και οι συνεργάτες της (1999) υποστηρίζουν ότι το άγχος των δυσλεξικών φοιτητών αυξάνεται σε καταστάσεις που απαιτούν ανάγνωση και γραφή.
Η Cowen (1988) αναφέρει ότι ακόμα και το είδος των σπουδών που θα επιλέξει ένα δυσλεξικό άτομο μπορεί να του προκαλέσει άγχος, αν οι απαιτήσεις είναι αυξημένες και δεν μπορεί να
Στον αντίποδα των παραγόντων κινδύνου έχουμε τους παράγοντες που δρουν ‘βοηθητικά’ στην προσαρμογή των δυσλεξικών ατόμων.
Ως ‘προστατευτικοί παράγοντες’ θεωρούνται η αποδοχή της δυσλεξίας, η έγκαιρη διάγνωση της μαθησιακής δυσκολίας, ο υποστηρικτικός ρόλος της οικογένειας, η διδακτικο-θεραπευτική παρέμβαση στις πρώτες βαθμίδες της εκπαίδευσης και η αρμονική συνεργασία σχολείου και οικογένειας (Spekman, Goldber & Herman, 1992, Hellendoorn & Ruijssenaars, 2000, Πολυχρονοπούλου, 2003).
Οι δυσλεξικοί φοιτητές που συμμετείχαν στην ποιοτική έρευνα αναφέρουν ως παράγοντα-κλειδί για την επιτυχημένη τους πορεία τη βοήθεια και τη στήριξη που είχαν από το οικογενειακό τους περιβάλλον.
Σύμφωνα με τη βιβλιογραφία, τα χαρακτηριστικά που κάνουν ορισμένες οικογένειες ‘υποστηρικτικές’ είναι το επίπεδο εκπαίδευσης των γονέων, αν φοιτούσαν σε σχολεία την εποχή που η πληροφόρηση για τη δυσλεξία άρχισε να διαδίδεται και το είδος των προσδοκιών που έχουν για τα παιδιά τους (Pearson & Chan, 1993, Riddick,
Οι γονείς των φοιτητών της ποιοτικής έρευνας, σε αντίθεση με τους δασκάλους, αντιλήφθηκαν από νωρίς τις δυσκολίες των παιδιών τους, έψαξαν πού να απευθυνθούν για διάγνωση και τους παρείχαν μαθησιακή στήριξη σ’ όλα τα χρόνια του σχολείου.
Ο προστατευτικός ρόλος της οικογένειας βοήθησε τους συγκεκριμένους φοιτητές να δεχτούν το πρόβλημά τους και να το αντιμετωπίσουν.
Το συγκεκριμένο εύρημα μοιάζει να είναι αναμενόμενο για τα ελληνικά δεδομένου αφού η ελληνική οικογένεια είναι προστατευτική, με κατανόηση και ευαισθησία, ενώ είναι έτοιμη να προσφέρει συναισθηματική υποστήριξη και ενθάρρυνση στα μέλη της όποτε και όσο τη χρειαστούν (Κατάκη, 1998, Τσοβίλη, 2003).
Η οικογένεια, επομένως, φαίνεται να έχει καθοριστικό ρόλο στη δημιουργία ενός θετικού κλίματος και στην ενίσχυση των προσπαθειών του δυσλεξικού ατόμου.
Το επόμενο θέμα που προέκυψε από τις συνεντεύξεις των δυσλεξικών φοιτητών ήταν οι αντιλήψεις τους για τη δυσλεξία και τι σήμαινε γι’ αυτούς η διάγνωση.
Οι αντιλήψεις των ατόμων σχετικά με τη δυσλεξία ποικίλλουν, ανάλογα με το εύρος των δυσκολιών που αντιμετωπίζουν και την εξέλιξη των δυσκολιών αυτών με το πέρασμα του χρόνου.
Η κατανόηση της φύσης των δυσκολιών είναι μια χρονοβόρα διαδικασία που δεν ακολουθεί σε όλους τον ίδιο δρόμο· συνοδεύεται δε από ανάμεικτα συναισθήματα.
Οι περισσότεροι δυσλεξικοί φοιτητές αισθάνονταν από νωρίς ‘διαφορετικοί’, χωρίς όμως να μπορούν να εντοπίσουν την αιτία.
Κάποιοι θεωρούσαν ότι δε διάβαζαν αρκετά γι’ αυτό είχαν δυσκολίες.
Άλλοι αντιμετώπιζαν σοβαρές δυσκολίες, άλλοι μικρότερες.
Όλοι όμως θεωρούσαν ότι οι δυσκολίες τους είχαν να κάνουν με τα μαθήματα και το σχολείο και όχι με άλλους τομείς της ζωής τους.
Η κατανόηση της δυσλεξίας βοηθά το άτομο να αξιολογήσει ρεαλιστικά τις αδυναμίες και τα προτερήματά του, να ‘απο-ενοχοποιήσει’ τον εαυτό του από ορισμένες καταστάσεις και να θέσει εφικτούς στόχους για τη ζωή του σε προσωπικό και ακαδημαϊκό επίπεδο (Greenbaum, Graham & Scales, 1995, Barga, 1996, Gerber, Reiff & Ginsberg, 1996).
Συμπεραίνουμε, επομένως, πως ο χαρακτηρισμός της δυσλεξίας είχε θετικές επιπτώσεις στους δυσλεξικούς φοιτητές του δείγματος αφού, έστω και αργοπορημένα, έδωσε μια εξήγηση στις ανεξήγητες δυσκολίες που είχαν μέχρι τότε.
Για ορισμένους φοιτητές, που η διάγνωση έγινε νωρίς, στα χρόνια του δημοτικού, τους δόθηκε η δυνατότητα να συνειδητοποιήσουν ‘πως δεν ήταν δικό τους το φταίξιμο’ ή ‘δεν έφταιγε το ότι δεν προσπαθούσαν αρκετά’.
Όλοι όμως αισθάνθηκαν ανακούφιση, όταν εντοπίστηκε η αιτία των δυσκολιών τους, το συναίσθημα της ‘αυτοαξίας’ προστέθηκε στην εικόνα που είχαν για τον εαυτό τους και ερμήνευσαν μέσα από ένα διαφορετικό πρίσμα τις εμπειρίες του παρελθόντος.
Κάποιοι, μάλιστα, όπως ο Κωνσταντίνος και η Άννα, άρχισαν αν βλέπουν τη δυσλεξία ως ‘χάρισμα’ και ‘απόδειξη εξυπνάδας’.
Ορισμένοι ερευνητές επισημαίνουν τις αρνητικές επιπτώσεις που έχει η ‘ταμπέλα’ της δυσλεξίας, γιατί μπορεί να οδηγήσει σε στιγματισμό και περιθωριοποίηση.
Η Barga (1996) ορίζει τις έννοιες ‘ετικετοποίηση’, ‘στιγματισμός’ και ‘περιθωριοποίηση’ και επισημαίνει πως ενώ η ‘ταμπέλα’ της δυσλεξίας είναι θετική, γιατί βοηθά το άτομο να κατανοήσει τις δυσκολίες του και να ζητήσει βοήθεια, την ίδια στιγμή μπορεί να λειτουργήσει και σαν εμπόδιο κλείνοντάς του τις πόρτες σε ορισμένους ακαδημαϊκούς τομείς.
Kάτι τέτοιο δε συνέβη με τους δυσλεξικούς φοιτητές της έρευνάς μας, αφού είχαν τη δυνατότητα (όπως για παράδειγμα η Κωνσταντίνα) να περάσουν σε σχολές που σε άλλες χώρες δε κάνουν δεκτούς
Σημαντική είναι και η διάκριση ανάμεσα στην ‘ιδιωτική’ και τη ‘δημόσια’ έννοια του χαρακτηρισμού της δυσλεξίας (Riddick, 2000).
Σύμφωνα με τις συνεντεύξεις, οι δυσλεξικοί φοιτητές παραδέχονται ότι μιλούν στους φίλους και στους συμφοιτητές τους για το πρόβλημά τους, διστάζουν όμως να αποκαλύψουν επίσημα τη μαθησιακή τους δυσκολία στο χώρο του πανεπιστημίου, γιατί δε γνωρίζουν τις αντιδράσεις των καθηγητών, φοβούνται μήπως θεωρηθούν ‘χαζοί’ ή μήπως θεωρηθεί ότι τη χρησιμοποιούν ως δικαιολογία για να τύχουν καλύτερης μεταχείρισης.
Έτσι, ενώ σε ιδιωτικό επίπεδο οι δυσλεξικοί φοιτητές αντιμετωπίζουν θετικά την ‘ταμπέλα’ της δυσλεξίας, δε βρίσκουν βοηθητική τη χρήση της σε
Ανατρέχοντας στη βιβλιογραφία διαπιστώνουμε ότι η ύπαρξη δυσλεξίας επιδρά στη διαμόρφωση της αυτο-εικόνας του ατόμου, με άλλα λόγια στην αντίληψη που σχηματίζει για τον εαυτό του και τις ικανότητές του.
Η διαπίστωση αυτή προέρχεται τόσο από προσωπικές μαρτυρίες όσο και από εμπειρικές έρευνες (Thomson, 1990, Edwards, 1994, Riddick, 1996, Humphrey & Mullins, 2002).
Σύμφωνα με τις σύγχρονες θεωρίες, η αυτοεκτίμηση είναι μια πολυδιάστατη έννοια με ένα κεντρικό πυρήνα, αλλά και με επιμέρους διαστάσεις που εξελίσσονται παράλληλα με τα αναπτυξιακά και γνωστικά στάδια του ατόμου (Battle, 2002).
Στις περισσότερες έρευνες, η δυσλεξία βρέθηκε να επιδρά αρνητικά στη γενική και ακαδημαϊκή αυτοεκτίμηση του ατόμου.
Όμως, μετά το τέλος του σχολείου, σε παιδιά που επανεξετάστηκαν στην ενήλικη ζωή διαπιστώθηκε ότι μειώθηκαν τα προβλήματα προσαρμογής τους και αυξήθηκε η αυτοεκτίμησή τους, όταν έφυγαν από το απαιτητικό και πιεστικό περιβάλλον του σχολείου (Spreen, 1987, Boetsch, Green & Pennington, 1996).
Σύμφωνα με τα ευρήματα της ποιοτικής έρευνας οι δυσλεξικοί φοιτητές είχαν κατά μέσο όρο μέση ως υψηλή αυτοεκτίμηση.
Όμως, επτά από αυτούς είχαν χαμηλή ως πολύ χαμηλή ακαδημαϊκή αυτοεκτίμηση, γεγονός που σημαίνει πως ο χώρος της τριτοβάθμιας εκπαίδευσης εξακολουθεί να ασκεί πιέσεις και να δυσκολεύει ορισμένα άτομα, στο βαθμό που τα δυσκόλευε και ο χώρος του σχολείου.
Από τις συνεντεύξεις των φοιτητών διαπιστώνουμε ότι οι αρνητικές εμπειρίες του παρελθόντος τους έκαναν κάποιες στιγμές να αναρωτιούνται για τις ικανότητές τους, να αμφιβάλλουν για την αξία τους και να νιώθουν μειονεκτικά.
Ο τύπος της προσωπικότητάς τους, η επιμονή και το πείσμα λειτούργησαν ως αντισταθμιστικοί παράγοντες που τους βοήθησαν να ξεπεράσουν τις αντιξοότητες, να αντλήσουν θετικά συναισθήματα και να βελτιώσουν την εικόνα του εαυτού τους.
Τα πορίσματα της ποιοτικής έρευνας συμφωνούν με την άποψη ορισμένων ερευνητών ότι η δυσλεξία, μετά το τέλος του σχολείου, δεν επηρεάζει αρνητικά τις επιμέρους πλευρές της αυτοεκτίμησης του ατόμου (γενική, προσωπική, κοινωνική και οικογενειακή αυτοεκτίμηση) (Lewandowski & Arcangelo, 1994).
Δεν αποκλείεται, ωστόσο, κάποιοι δυσλεξικοί φοιτητές να έχουν χαμηλή ακαδημαϊκή αυτοεκτίμηση, δεδομένου ότι εξακολουθούν να βρίσκονται σε ένα περιβάλλον με υψηλές ακαδημαϊκές απαιτήσεις και συνεχή αξιολόγηση.
Το επόμενο εύρημα που θα σχολιάσουμε είναι τα προβλήματα γραπτού λόγου των δυσλεξικών φοιτητών.
Σύμφωνα με τα αποτελέσματα της γραπτής δοκιμασίας, όλοι οι δυσλεξικοί φοιτητές του δείγματος, με εξαίρεση το Γιώργο και την Αγγελική, αντιμετωπίζουν μέτριες έως σοβαρές δυσκολίες στο γραπτό λόγο.
Το ποσοστό των ορθογραφικών λαθών που έκαναν ήταν υψηλό (5%-25%), αν δεχτούμε ότι ένα ποσοστό 3% μπορεί να θεωρηθεί μέσα στα φυσιολογικά όρια για έναν μη δυσλεξικό φοιτητή.
Το εύρημα αυτό συμφωνεί με ξένες έρευνες που υποστηρίζουν ότι η δυσορθογραφία είναι η πιο αξιόπιστη και έγκυρη ένδειξη δυσλεξίας στους ενήλικες (Graham, 1990, Klein, 1993).
Ένα ακόμη χαρακτηριστικό του γραπτού των δυσλεξικών φοιτητών ήταν η μικρή έκταση και το απλοϊκό περιεχόμενο.
Παρόλο που η ποσότητα δεν είναι πάντα το κριτήριο για την αξιολόγηση ενός γραπτού, η περιορισμένη έκταση έχει επιπτώσεις στην ποιότητα των ιδεών και των επιχειρημάτων που εκφράζονται στο κείμενο.
Μια πιθανή ερμηνεία είναι ότι οι δυσλεξικοί φοιτητές δίνουν ιδιαίτερη προσοχή στη γραμματική και την ορθογραφία με αποτέλεσμα το γραπτό τους να είναι σύντομο ή ηθελημένα γράφουν λίγα για να μην κάνουν πολλά λάθη (Farmer, Riddick &
Η αξιολόγηση του γραπτού των δυσλεξικών φοιτητών δίνει ενδιαφέρουσες πληροφορίες για τον τρόπο γραφής τους αλλά και για τα είδη των λαθών που κάνουν σε σύγκριση με τους δυσλεξικούς φοιτητές άλλων χωρών.
Αν λάβουμε υπόψη μας ότι οι γνωστικό αντικείμενο κάθε φοιτητή, η παροχή υποστηρικτικής βοήθειας σε θέματα συγγραφής εργασιών, διόρθωσης κειμένων και υιοθέτησης κατάλληλου τρόπου γραφής, κρίνεται απολύτως αναγκαία για τους συγκεκριμένους φοιτητές.
Tο επόμενο θέμα που διερευνήσαμε ήταν οι δυσκολίες που συναντούν οι δυσλεξικοί φοιτητές στο πανεπιστήμιο και οι τεχνικές που υιοθετούν για την αντιμετώπισή τους.
Σύμφωνα με τις μαρτυρίες των ίδιων, η δυσκολία στην ορθογραφία είναι το κυριότερο πρόβλημα που επισημαίνεται απ’ όλους, ενώ άλλες δυσκολίες έχουν να κάνουν με το γράψιμο των εργασιών, την τήρηση σημειώσεων, την οργάνωση των ιδεών και την αίσθηση του χρόνου.
Ένας φοιτητής ανέφερε δυσκολίες στην ξένη γλώσσα και ένας άλλος ότι μπερδεύει το δεξί με το αριστερό και δυσκολεύεται να διαβάζει πινακίδες.
Η ξένη γλώσσα επισημαίνεται ως εμπόδιο για τη μελλοντική σταδιοδρομία και από άλλους τρεις φοιτητές, στο Ερωτηματολόγιο Ακαδημαϊκών και Επαγγελματικών Χαρακτηριστικών.
Διαπιστώνουμε, επομένως, ότι οι αυτο-αξιολογήσεις των δυσλεξικών φοιτητών για τις ικανότητές τους στο γραπτό λόγο συμφωνούν με τα αποτελέσματα της γραπτής δοκιμασίας.
Παρόμοια διαπίστωση για την αντικειμενικότητα της εκτίμησης των προβλημάτων στο γραπτό λόγο από τους ίδιους τους φοιτητές αναφέρεται από τους Farmer, Riddick και Sterling (2002).
Άμεσα συνδεδεμένες με τις τρέχουσες δυσκολίες είναι και οι τεχνικές αντιμετώπισης της δυσλεξίας.
Η Barga (1996) ξεχωρίζει δύο ειδών τεχνικές: τις ‘θετικές’, που βοηθούν το άτομο να αντισταθμίσει τις δυσκολίες του, και τις ‘αρνητικές’ που δεν είναι άλλο παρά συμπεριφορές απόκρυψης και αποφυγής του προβλήματος.
Οι δυσλεξικοί φοιτητές του δείγματος χρησιμοποιούν περισσότερο προσωπικές τεχνικές αντιμετώπισης των ακαδημαϊκών τους δυσκολιών, χρήση των πλεονεκτημάτων της τεχνολογίας και βοήθεια από τους συμφοιτητές τους.
Πέντε φοιτητές δε χρησιμοποιούν καμιά τεχνική αντιμετώπισης της δυσλεξίας, επιλέγουν δηλαδή την ‘αποφυγή’ ή την ‘άρνηση’ του προβλήματος.
Οι φοιτητές δοκιμάζουν μόνοι τους κάποιες τεχνικές, που άλλοτε αποδεικνύονται βοηθητικές και άλλοτε όχι.
Η υιοθέτηση συγκεκριμένων στρατηγικών προϋποθέτει αυτογνωσία και συνειδητοποίηση των αδυναμιών αλλά και των ικανοτήτων του ατόμου.
Ακόμα, προϋποθέτει το άτομο να είναι ενημερωμένο και να έχει διδαχτεί από τη δευτεροβάθμια εκπαίδευση στρατηγικές που βοηθούν σε προσωπικό επίπεδο (διαχείριση χρόνου, βελτίωση συγκέντρωσης, τεχνικές αυτο- οργάνωσης) και στρατηγικές που βοηθούν σε ακαδημαϊκό επίπεδο.
Από τα ευρήματα της ποιοτικής έρευνας συμπεραίνουμε πως αυτό που κάνει ορισμένους δυσλεξικούς φοιτητές να τα ‘καταφέρνουν’ σε σχέση με άλλους είναι ένας συνδυασμός προσωπικών, συναισθηματικών και περιβαλλοντικών παραγόντων.
Τα εκπαιδευτικά χαρακτηριστικά δεν αρκούν από μόνα τους για την ακαδημαϊκή επιτυχία, αφού ψυχο-συναισθηματικοί παράγοντες παρεμβάλλονται και επηρεάζουν την πορεία του ατόμου στο πανεπιστήμιο αλλά και στην καθημερινή ζωή.
Σύμφωνα με τον Chemers και τους συνεργάτες του (2001), η αυτογνωσία και η εμπιστοσύνη στον εαυτό τους επηρεάζουν τη διαδικασία προσαρμογής στο χώρο του πανεπιστημίου.
Οι φοιτητές με υψηλή αίσθηση των ατομικών δυνατοτήτων τους, αντιμετωπίζουν καλύτερα τις ακαδημαϊκές καταστάσεις, έχουν καλύτερες επιδόσεις στα μαθήματα και μπορούν να οργανώσουν και να κατευθύνουν τη δράση τους για να πετύχουν ένα συγκεκριμένο αποτέλεσμα.
Η επιμονή, η υπομονή και η ισχυρή θέληση είναι χαρακτηριστικά ιδιαίτερα σημαντικά στον αγώνα για ακαδημαϊκή πρόοδο και επιτυχία (Gerber, Ginsberg & Reiff, 1996, Reis, Neu & McGuire, 1997, Hellendoorn & Ruijssenaars, 2000).
Η σοβαρότητα της δυσλεξίας, η πρόσβαση σε αποτελεσματικά συστήματα στήριξης, καθώς και το επίπεδο σχολικών ικανοτήτων του ατόμου παίζουν σημαντικό ρόλο στο αν θα τα καταφέρει ή όχι να προχωρήσει σε ακαδημαϊκό και επαγγελματικό επίπεδο.
Από την άλλη πλευρά, ορισμένα δυσλεξικά άτομα μπορεί να αποδειχθούν ιδιαιτέρως ευαίσθητα σε κοινωνικο-συναισθηματικές πιέσεις.
Γι’ αυτό επισημαίνεται η ανάγκη παροχής ατομικής ή ομαδικής συμβουλευτικής βοήθειας (Singleton, 1999, Gilroy & Miles, 1996, Hellendoorn & Ruijssenaars, 2000, Palti, 2002).
Μέσα από την επαφή με άλλα δυσλεξικά άτομα δίνεται η ευκαιρία στους φοιτητές να ανταλλάξουν ιδέες και εμπειρίες σχετικά με το πρόβλημα της δυσλεξίας.
Αλλά και οι ίδιοι οι δυσλεξικοί φοιτητές, περιγράφοντας τα τωρινά τους προβλήματα και τις ανησυχίες τους, έχουν να κάνουν ενδιαφέρουσες προτάσεις για την ικανοποίηση των ιδιαίτερων αναγκών τους.
Τα ευρήματα της ποιοτικής έρευνας είναι σε συμφωνία με το συμπέρασμα της Undheim (2003) ότι οι δυσλεξικοί φοιτητές χρειάζονται βοήθεια, για να αντιμετωπίσουν με επιτυχία αγχογόνες καταστάσεις και να αποδεχτούν τη δυσλεξία ως δια βίου χαρακτηριστικό.
Είναι σημαντικό να μπορούμε να εντοπίσουμε εγκαίρως τους δυσλεξικούς φοιτητές με χαμηλή αυτοεκτίμηση ή/και υψηλά επίπεδα άγχους, ώστε να γίνουν οι απαραίτητες αλλαγές και τα κατάλληλα μέτρα στήριξης που θα μειώσουν το άγχος τους και θα τους βοηθήσουν να αντεπεξέλθουν στις όποιες δυσκολίες χωρίς επιπτώσεις στην ψυχική τους υγεία.
Ιδιαίτερα οι φοιτητές που για πρώτη φορά διαγνώστηκαν ως δυσλεξικοί μετά το τέλος του σχολείου έχουν ανάγκη στήριξης, μέχρις ότου ενσωματώσουν στην αυτο-εικόνα τους το νέο δεδομένο της
Τα αποτελέσματα της παρούσας έρευνας υποδεικνύουν την ανάγκη μιας συστηματικής αξιολόγησης όλων των χαρακτηριστικών των δυσλεξικών φοιτητών.
Η αξιολόγηση πρέπει να περιλαμβάνει πλήρη εικόνα των γνωστικών χαρακτηριστικών του ατόμου, οικογενειακό και εκπαιδευτικό ιστορικό, εκτιμήσεις αναγνωστικής και ορθογραφικής ικανότητας και δείγμα ελεύθερης γραφής.
Η αξιολόγηση της ψυχο-συναισθηματικής κατάστασης και προσαρμογής δίνει συμπληρωματικές πληροφορίες για το είδος των σχεδιαζόμενων παρεμβάσεων σε επίπεδο τριτοβάθμιας εκπαίδευσης.
Επιπλέον, οι ίδιοι οι φοιτητές πρέπει να γνωρίζουν τα δικαιώματά τους και να είναι ενημερωμένοι για τη δυσλεξία, ώστε να μπορούν να διεκδικούν ισότιμες ευκαιρίες μάθησης με τους υπόλοιπους φοιτητές.
Η επιτυχημένη ένταξη των δυσλεξικών φοιτητών στην πανεπιστημιακή κοινότητα εξαρτάται από τον ακριβή προσδιορισμό των αναγκών τους, τη συνέπεια, τη σταθερότητα και την ποιότητα των παρεχόμενων υπηρεσιών, τη δημιουργία ενός κλίματος αποδοχής και σεβασμού των ιδιαίτερων εκπαιδευτικών αναγκών που υπαγορεύει το πρόβλημα της δυσλεξίας.
Υιοθετώντας ‘θετικές’ στρατηγικές αντιμετώπισης της δυσλεξίας σε προσωπικό και ακαδημαϊκό επίπεδο και θέτοντας ρεαλιστικούς στόχους για το μέλλον, οι δυσλεξικοί φοιτητές αυξάνουν τις πιθανότητες να ολοκληρώσουν με επιτυχία τις σπουδές τους και να αξιοποιήσουν τις ικανότητές τους προς όφελος των ίδιων αλλά και της κοινωνίας.
Περιορισμοί της έρευνας
Η παρούσα έρευνα παρουσιάζει ορισμένες αδυναμίες.
Κατ’ αρχάς, η εκτίμηση της συχνότητας της δυσλεξίας στο φοιτητικό πληθυσμό έγινε με βάση των αριθμό των ‘ενεργών φοιτητών’ των Α.Ε.Ι και Τ.Ε.Ι, δεδομένου ότι οι γραμματείες των τμημάτων κρατούν στοιχεία μόνο για τους ενεργούς δυσλεξικούς φοιτητές, για όσους δηλαδή έχουν γραφτεί την τελευταία πενταετία.
Παλιότερα δε ζητούσαν από τους φοιτητές να καταθέσουν το επίσημο χαρτί δυσλεξίας, επειδή δε γνώριζαν ότι οι νομοθετικές ρυθμίσεις για τη δυσλεξία στη δευτεροβάθμια εκπαίδευση ισχύουν και στην τριτοβάθμια εκπαίδευση.
Συνεπώς, η συχνότητα δυσλεξίας στον ελληνικό φοιτητικό πληθυσμό όπως προκύπτει από την παρούσα έρευνα είναι ενδεικτική και ίσως μικρότερη από την πραγματική.
Η δική μας υπόθεση είναι ότι υπάρχουν δυσλεξικοί φοιτητές, τόσο ‘διαγνωσμένοι’ όσο και ‘αδιάγνωστοι’ μεταξύ των ‘στάσιμων φοιτητών’ των Α.Ε.Ι και Τ.Ε.Ι, χωρίς όμως να μπορεί να υπολογιστεί ο αριθμός τους τουλάχιστον από τα υπάρχοντα στοιχεία.
Σύμφωνα, επίσης, με τη βιβλιογραφία οι δυσλεξικοί φοιτητές για διάφορους λόγους καθυστερούν στις σπουδές τους και είναι πιθανό να χρειάζονται περισσότερα χρόνια από τους υπόλοιπους για να πάρουν το πτυχίο τους, ενώ υπάρχει μεγαλύτερη πιθανότητα να εγκαταλείψουν τις σπουδές τους λόγω ακαδημαϊκών δυσκολιών (Bursuck & συν., 1989, Vogel & Adelman, 1992,
Για τον ακριβέστερο υπολογισμό της συχνότητας δυσλεξίας στον ελληνικό φοιτητικό πληθυσμό, θα ήταν καλό να είχε γίνει διασταύρωση των παρόντων στοιχείων με στοιχεία από άλλες πηγές, όπως για παράδειγμα το Υπουργείο Παιδείας (Διεύθυνση Ειδικής Αγωγής), την Ελληνική Εταιρεία Δυσλεξίας ή τα Συμβουλευτικά Κέντρα των Α.Ε.Ι και Τ.Ε.Ι.
Έτσι, θα μπορούσε να γίνει έλεγχος του αριθμού των φοιτητών που έχουν δηλωθεί ως δυσλεξικοί ή να εντοπιστούν δυσλεξικοί φοιτητές που δεν έχουν δηλωθεί στις γραμματείες των τμημάτων τους, αλλά είναι εγγεγραμμένοι ως δυσλεξικοί σε άλλες οργανώσεις ή συνδέσμους.
Δυστυχώς, οι προαναφερόμενοι φορείς δεν κρατούν συγκεντρωτικά στοιχεία για τους φοιτητές που απευθύνονται σε αυτούς, γεγονός που δεν επέτρεψε συγκρίσεις με άλλα ελληνικά δεδομένα.
Πρόσθετη επιφύλαξη συνιστά το γεγονός ότι οι δυσλεξικοί φοιτητές και οι φοιτήτριες συμμετείχαν εθελοντικά στην έρευνα, ύστερα από ανοιχτή πρόσκληση που έγινε μέσω των τμημάτων στα οποία φοιτούσαν.
Όπως γνωρίζουμε οι ‘εθελοντές’ διαφέρουν σε πολλά σημεία από τους ‘απρόθυμους’ και μπορούμε να υποθέσουμε ότι αντιμετωπίζουν ηπιότερες μαθησιακές δυσκολίες και καλύτερες προοπτικές στην προσωπική και επαγγελματική τους ζωή (Hellendoorn & Ruijssenaars, 2000).
Το πρόβλημα αυτό είναι αναπόφευκτο σε έρευνες που ανιχνεύουν προσωπικές εμπειρίες και συναισθήματα.
Οι αρνητικές σχολικές εμπειρίες και τα προβλήματα που περιγράφουν οι δυσλεξικοί φοιτητές, εφόσον πρόκειται για ‘θετικά επιλεγμένο’ δείγμα, αποκτούν ιδιαίτερη σημασία και αξίζουν μεγαλύτερης προσοχής.
Επιπλέον, δεν επιχειρήθηκε γενίκευση των αποτελεσμάτων στον ευρύτερο πληθυσμό γιατί το δείγμα της ποιοτικής έρευνας περιλάμβανε δεκαέξι άτομα.
Συνεπώς, τα αποτελέσματα της ποιοτικής έρευνας πρέπει να αντιμετωπιστούν με την απαιτούμενη προσοχή, ως μια πρώτη προσπάθεια σκιαγράφησης των χαρακτηριστικών των δυσλεξικών φοιτητών που σπουδάζουν στα ελληνικά εκπαιδευτικά ιδρύματα τριτοβάθμιας εκπαίδευσης.
Προτάσεις για περαιτέρω έρευνα
Με αφετηρία τα ευρήματα της παρούσας έρευνας προτείνονται οι εξής κατευθύνσεις για Διενέργεια έρευνας σχετικά με τα υποστηρικτικά μέτρα και τις πρακτικές που υιοθετήθηκαν από τα πανεπιστημιακά ιδρύματα μετά τη δημοσίευση των πορισμάτων της παρούσας διατριβής.
Διερεύνηση των στάσεων του διδακτικού προσωπικού των πανεπιστημίων και του επιστημονικού προσωπικού των συμβουλευτικών κέντρων γύρω από τη δυσλεξία και τους τρόπους αντιμετώπισής της στην τριτοβάθμια εκπαίδευση.
Διαχρονική μελέτη της εξέλιξης του ποσοστού των δυσλεξικών φοιτητών στα ελληνικά εκπαιδευτικά ιδρύματα τριτοβάθμιας εκπαίδευσης.
Στάθμιση ενός τουλάχιστον ανιχνευτικού εργαλείου για τη δυσλεξία στον ελληνικό φοιτητικό πληθυσμό (π.χ.
Adult Dyslexia Checklist, Vinegrad, 1994 ή Dyslexia Adult Διαχρονική μελέτη των δεκαέξι φοιτητών της ποιοτικής έρευνας μέχρι την αποφοίτησή τους από το πανεπιστήμιο.
Σύγκριση των αποτελεσμάτων ομάδας δυσλεξικών φοιτητών και συνταιριασμένης ‘ομάδας ελέγχου’ μη δυσλεξικών φοιτητών από το ίδιο τμήμα στα ερωτηματολόγια Ανίχνευσης Δυσλεξίας για Ενήλικες, Ακαδημαϊκών και Επαγγελματικών Χαρακτηριστικών και στις δοκιμασίες άγχους και αυτοεκτίμησης.
Σύγκριση δείγματος γραπτής έκφρασης δυσλεξικών και μη δυσλεξικών φοιτητών ως προς την έκταση και τη δομή με βάση τυποποιημένες κατηγορίες ορθογραφικών, γραμματικών και συντακτικών λαθών.
Αξιολόγηση των ατομικών στρατηγικών ‘αντιμετώπισης’ που χρησιμοποιούν οι
Η διενέργεια κι άλλων ερευνών, με έμφαση στα εκπαιδευτικά και ψυχοσυναισθηματικά χαρακτηριστικά των δυσλεξικών φοιτητών, είναι επιβεβλημένη για την καλύτερη κατανόηση του φαινομένου της δυσλεξίας στο ελληνικό εκπαιδευτικό σύστημα.
Τέλος, η συστηματική μελέτη των παραγόντων που διευκολύνουν ή εμποδίζουν την ακαδημαϊκή και επαγγελματική επιτυχία των δυσλεξικών φοιτητών θα οδηγήσει στην καλύτερη αυτογνωσία των ατόμων και την υιοθέτηση αποτελεσματικότερων στρατηγικών αντιμετώπισης της δυσλεξίας.
Αργυροπούλου, Κ. (2001).
Παράγοντες που διαμορφώνουν τις επαγγελματικές προτιμήσεις των δυσλεξικών μαθητών: τρόποι παρέμβασης στη διαδικασία του επαγγελματικού προσανατολισμού.
Παρακαλούμε να απαντήσετε σε όλες τις ερωτήσεις.
Στην ερώτηση 6 απαντήστε με αριθμό.
Εάν έχετε άλλες πληροφορίες ή απόψεις που νομίζετε ότι θα θέλατε να συμπεριλάβετε, γράψτε τις μετά το τέλος του ερωτηματολογίου.
Υπάρχει ενημέρωση στο διοικητικό προσωπικό του Τμήματος για τη δυσλεξία;
Υπάρχει ενημέρωση στο εκπαιδευτικό προσωπικό του Τμήματος για τη δυσλεξία;
Γίνονται δεκτοί δυσλεξικοί φοιτητές στο Τμήμα σας;
Ποιος είναι ο αριθμός των ‘ενεργών προπτυχιακών’ φοιτητών του Τμήματος;
Ποιος είναι ο συνολικός αριθμός ΄εγγεγραμμένων’ προπτυχιακών φοιτητών του
Πόσοι προπτυχιακοί φοιτητές έχουν καταθέσει στη Γραμματεία επίσημη διάγνωση α) Πόσα αγόρια; β) Πόσα κορίτσια;
Από πού πήραν την επίσημη διάγνωση; (αναφέρατε το Ιατροπαιδαγωγικό Κέντρο ή το Νοσοκομείο από το οποίο πήραν τη διάγνωση για τον κάθε φοιτητή χωριστά)
Σε ποιο εξάμηνο βρίσκονται οι φοιτητές με επίσημη διάγνωση δυσλεξίας; (αναφέρατε το εξάμηνο για κάθε φοιτητή ξεχωριστά)
Υπάρχουν φοιτητές που ανεπίσημα (προφορικά) έχουν αναφέρει ότι έχουν δυσλεξία ή υπάρχει υποψία δυσλεξίας;
Υπάρχει καθηγητής υπεύθυνος για τους δυσλεξικούς φοιτητές που αντιμετωπίζουν δυσκολίες στις σπουδές τους;
Αν ΝΑΙ, αναφέρατε ποιος καθηγητής;
Οι δυσλεξικοί φοιτητές έχουν πρόσβαση σε συμβουλευτικές υπηρεσίες (συμβουλευτικό κέντρο) μέσα στο πανεπιστήμιο;
Έχουν ψηφιστεί από το Τμήμα ειδικές ρυθμίσεις για τον τρόπο εξέτασης των φοιτητών
Τι διευκολύνσεις παρέχει το Τμήμα στους δυσλεξικούς φοιτητές στη διάρκεια των σπουδών τους; (αναφέρατε μέχρι 5 διευκολύνσεις)
Ευχαριστούμε πολύ για τη συνεργασία.
Α.Ε.Ι (αριθμός τμημάτων) Τ.Ε.Ι (αριθμός τμημάτων) Πανεπιστήμιο Αθηνών (30 από τα 30) Τ.Ε.Ι Αθήνας (28 από τα 33) Εθνικό Μετσόβιο Πολυτεχνείο (9 από τα 9) Τ.Ε.Ι Ηπείρου (13 από τα 15) Αριστοτέλειο Παν.
Θεσ/νίκης (32 απο τα 43) Τ.Ε.Ι Κρήτης (14 από τα 15) Οικονομικό Πανεπιστήμ.
Αθηνών (8 από τα 8) Τ.Ε.Ι Θεσσαλονίκης (18 από τα 22) Γεωπονικό Πανεπιστήμιο Αθηνών (6 από τα 6) Τ.Ε.Ι Καβάλας (7 από τα 8) Ανώτατη Σχολή Καλών Τεχνών (1 από 1) Τ.Ε.Ι Καλαμάτας (5 από τα 6) Πάντειο Πανεπιστήμιο (7 από τα 8) Τ.Ε.Ι Δυτ.
Μακεδονίας (13 από τα 13) Πανεπιστήμιο Πειραιώς (9 από τα 9) Τ.Ε.Ι Λαμίας (7 από τα 7) * Πανεπιστήμιο Μακεδονίας (6 από τα 8) Τ.Ε.Ι Λάρισας (11 από τα 15) Πανεπιστήμιο Πατρών (19 από τα 21) Τ.Ε.Ι Μεσολογγίου (6 από τα 6) Πανεπιστήμιο Ιωαννίνων (16 από τα 16) Τ.Ε.Ι Πάτρας (9 από τα 11) * Δημοκρίτειο Πανεπ.
Θράκης (16 από τα 18) Τ.Ε.Ι Πειραιά (8 από τα 9) * Πανεπιστήμιο Κρήτης (15 από τα 16) Τ.Ε.Ι Σερρών (4 από τα 6) * Πολυτεχνείο Κρήτης (4 από τα 4) Τ.Ε.Ι Χαλκίδας (5 από τα 5) * Πανεπιστήμιο Αιγαίου (14 από τα 16) Σύνολο (148 από τα 171) * Ιόνιο Πανεπιστήμιο (3 από τα 4) * Πανεπιστήμιο Θεσσαλίας (15 από τα 15) * Χαροκόπειο Πανεπιστήμιο (3 από τα 3) (συμβουλευτικό κέντρο) μέσα στο πανεπιστήμιο; σπουδών τους; (αναφέρατε μέχρι 5 διευκολύνσεις).
Περισσότερη ώρα στη γραπτή εξέταση: 6 (2%)
Επιείκεια στη βαθμολόγηση του γραπτού: 4 (1%)
Ενημέρωση Καθηγητών για το ποιοι φοιτητές έχουν δυσλεξία: 7 (2%)
Εξέταση σε χωριστή αίθουσα: 1 (0,3%)
Βοήθεια στο φοιτητή μέσω σεμιναριακού μαθήματος: 1 (0,3%)
Διάβασμα απαντήσεων στον Καθηγητή: 3 (1%)
Λίστα Ερωτήσεων (Μέρος 1ο)
Για κάθε ερώτηση κύκλωσε το κουτάκι που είναι πιο κοντά στην απάντηση από Σπάνια μέχρι Τις Περισσότερες Φορές.
Π.χ. αν έχεις συχνά δυσκολίες να συμπληρώσεις ένα έντυπο, κύκλωσε τον αριθμό που αντιστοιχεί στην κολόνα Συχνά.
Μετά γράψε τον αριθμό αυτό στην κολόνα
Όταν διαβάζεις, συγχέεις λέξεις που μοιάζουν οπτικά (π.χ. όμως, όπως);
Χάνεις τη σειρά ή πηδάς γραμμές όταν διαβάζεις; 2 4 6 8
Συγχέεις τις ονομασίες αντικειμένων (π.χ. τραπέζι αντί για καρέκλα);
Δυσκολεύεσαι να πεις ή να ξεχωρίσεις το δεξιά από
Δυσκολεύεσαι να διαβάσεις έναν χάρτη ή να προσανατολιστείς σε ένα μέρος;
Χρειάζεται να ξαναδιαβάσεις παραγράφους για να
Μπερδεύεσαι όταν σου δίνουν ταυτόχρονα πολλές
Κάνεις λάθη όταν κρατάς μηνύματα από το
Δυσκολεύεσαι να βρεις την κατάλληλη λέξη; 1 2 3 4 Σύνολο μέχρι εδώ
Για κάθε ερώτηση κύκλωσε το κουτάκι που είναι πιο κοντά στην απάντηση από Εύκολο μέχρι Πολύ Δύσκολο.
Πχ. αν έχεις συχνά δυσκολίες να συμπληρώσεις ένα έντυπο, κύκλωσε τον αριθμό που αντιστοιχεί στην κολόνα Δύσκολο.
Μετά γράψε τον αριθμό αυτό στην κολόνα
Σύνολο από Μέρος 1ο (Ερωτήσεις 1-9)
Πόσο εύκολο σου είναι να προφέρεις φωναχτά λέξεις συλλαβίζοντάς τες (π.χ. ά-θροι-σμα);
Όταν γράφεις, δυσκολεύεσαι να οργανώσεις τις σκέψεις σου στο χαρτί;
Έμαθες εύκολα τις προπαίδειες; 2 4 6 8
Πόσο εύκολο ήταν για σένα να μάθεις να γράφεις σε μια ξένη γλώσσα;
Πόσο εύκολο είναι να πεις την άλφα-βήτα; 1 2 3 4
Πόσο εύκολο είναι να δίνεις ασυνήθιστες (δημιουργικές) λύσεις σε προβλήματα;
Δυσκολεύεσαι να διαβάζεις φωναχτά; 1 2 3 4
Όνομα και επώνυμο:
Σχολή (Τμήμα) φοίτησης: Έτος (ή εξάμηνο) που βρίσκεσαι: Έτος εισαγωγής στη Σχολή:
Επάγγελμα δικό σου (αν δουλεύεις): Ανέφερε όλα τα Εκπαιδευτικά Ιδρύματα στα οποία φοίτησες (με χρονολογική σειρά από το παλιότερο στο τελευταίο):
Σ΄ αυτό το κομμάτι θα θέλαμε να μάθουμε τις σκέψεις σου σχετικά με τα χρόνια του σχολείου.
Προσπάθησε να θυμηθείς πώς αισθανόσουν τότε.
Γενικά, πώς τα πήγαινες στο σχολείο σε σύγκριση με τους συμμαθητές/τριές σου; πολύ χειρότερα χειρότερα μέτρια καλύτερα πολύ καλύτερα
Στο γυμνάσιο-λύκειο:
Γενικά, είχες περισσότερο ή λιγότερο άγχος για τα μαθήματα από τους συμμαθητές/τριές σου;
Γενικά, πώς νομίζεις πως ήταν τα γραπτά σου σε σχέση με τις πραγματικές σου πολύ χειρότερα χειρότερα περίπου το καλύτερα πολύ καλύτερα
Ποια μαθήματα σου άρεσαν περισσότερο;
Ποια λιγότερο;
Δημοτικό: περισσότερο: λιγότερο: Γυμν./Λύκειο: περισσότερο: λιγότερο:
Σε ποια μαθήματα ήσουν καλύτερος;
Σε ποια χειρότερος;
Δημοτικό: καλύτερος: χειρότερος: Γυμν./Λύκειο: καλύτερος: χειρότερος:
Tι βαθμούς (μέσους όρους) είχες στα βασικά μαθήματα;
Πώς ήταν η επίδοσή σου στις δύο τελευταίες τάξεις σε σχέση με τους
Πώς τα πήγες στις Γενικές εξετάσεις στη Β΄Λυκείου σε σχέση με το τι περίμενες εσύ από τον εαυτό σου;
Πώς τα πήγες στις Γενικές εξετάσεις στη Β΄Λυκείου σε σχέση με τις προσδοκίες των καθηγητών σου;
των γονιών σου;
Πώς τα πήγες στις Γενικές εξετάσεις στη Γ΄Λυκείου σε σχέση με το τι περίμενες
Πώς τα πήγες στις Γενικές εξετάσεις στη Γ΄Λυκείου σε σχέση με τις προσδοκίες
Είχες κάποιες δυσκολίες ή προβλήματα που πιστεύεις ότι επηρέασαν την επίδοσή σου στο σχολείο;
Αν ναι, τι είδους δυσκολίες;
Είχες δεχτεί κάποια ειδική βοήθεια γι αυτό το πρόβλημα;
Αν ναι, τι είδους
Πόσες φορές συμμετείχες στις Γενικές Εξετάσεις; (θυμάσαι ποια έτη;)
Θυμάσαι τον γενικό βαθμό πρόσβασης με τον οποίο πέρασες στην Τριτοβάθμια
Περίοδος μεταξύ σχολείου και πανεπιστημίου
Προσπάθησε να απαντήσεις σε όσες ερωτήσεις μπορείς, σύμφωνα με τα όσα αισθανόσουν και πίστευες εκείνη τη στιγμή.
Πόσο χρονών τελείωσες το σχολείο;
Πόσο χρονών πέρασες στην Τριτοβάθμια Εκπαίδευση;
Τι έκανες στο διάστημα από τότε που τελείωσες το σχολείο μέχρι να περάσεις στην Τριτοβάθμια Εκπαίδευση;
Δούλευες;
Αν ναι, ανέφερε τι δουλειά έκανες;
Ξαναέδωσες Γενικές εξετάσεις για δεύτερη φορά;
Πώς τα πήγες στις Γενικές εξετάσεις (τη δεύτερη φορά) σε σχέση με το τι περίμενες εσύ από τον εαυτό σου;
Πώς τα πήγες στις Γενικές εξετάσεις (τη δεύτερη φορά) σε σχέση με τις προσδοκίες των καθηγητών σου;
προσδοκίες των γονιών σου;
Ξαναέδωσες Γενικές Εξετάσεις για τρίτη φορά; σου;
Αν ναι, τι είδους δυσκολίες;
Σε ποια σχολή (Τμήμα ) πέρασες;
Σε ποιο Εκπαιδευτικό Ίδρυμα;
Γιατί διάλεξες αυτό το Τμήμα;
Γενικά, πώς τα καταφέρνεις ακαδημαϊκά σε σύγκριση με τους συμφοιτητές/τριές
Γενικά, έχεις περισσότερο άγχος από τους συμφοιτητές/τριές σου για τις σπουδές
Γενικά, πώς νομίζεις πως είναι τα γραπτά σου σε σχέση με τις πραγματικές σου
Τι σου αρέσει περισσότερο στη Σχολή που διάλεξες;
Τι σου αρέσει λιγότερο στη Σχολή που διάλεξες;
Σε ποια μαθήματα είσαι καλύτερος;
Σε ποια μαθήματα είσαι χειρότερος;
Έχεις κάποια ειδική βοήθεια ή διευκόλυνση στο Πανεπιστήμιο;
Στο σχολείο, ποιο επάγγελμα πίστευες ότι σου ταιριάζει καλύτερα;
Σε ποια ηλικία (πόσο χρονών ακριβώς) αποφάσισες ότι πρέπει να πάρεις κάποιο πτυχίο για να κάνεις κάποιο επάγγελμα;
Ποιοι παράγοντες σε επηρέασαν στο να αποφασίσεις να συνεχίσεις στην
Τι δουλειά σκέφτεσαι τώρα να κάνεις; (να είσαι όσο περισσότερο σαφής γίνεται);
Ποιοι παράγοντες επηρέασαν αυτή την επιλογή σου;
Υπάρχει κάτι που μπορεί να σε εμποδίσει από το να κάνεις αυτό που θέλεις;
Αν υποθέσουμε ότι ξεκινάς την επαγγελματική σου καριέρα, τι μπορεί να σε εμποδίσει από το να φτάσεις στα υψηλότερα σκαλιά της επαγγελματικής
Ευχαριστούμε πολύ για τη βοήθεια.
Οδηγίες: Πιο κάτω θα βρεις προτάσεις που οι άνθρωποι χρησιμοποιούν για να περιγράψουν τον εαυτό τους.
Διάβασε κάθε μια πρόταση και κύκλωσε τον αριθμό στα δεξιά που δείχνει πώς αισθάνεσαι τώρα, δηλαδή αυτή τη στιγμή.
Δεν υπάρχουν σωστές ή λανθασμένες απαντήσεις.
Μη σπαταλάς πολύ χρόνο σε κάθε πρόταση.
Θυμήσου, διάλεξε τη λέξη που περιγράφει καλύτερα το πώς νιώθεις εσύ αυτή τη στιγμή.
Νιώθω μια εσωτερική ένταση
Ανησυχώ για πιθανές κακοτυχίες πώς αισθάνεσαι συνήθως.
Δεν υπάρχουν σωστές ή λανθασμένες απαντήσεις.
Μη σπαταλάς πολύ χρόνο σε κάθε πρόταση.
Θυμήσου, διάλεξε τη λέξη που περιγράφει καλύτερα το πώς νιώθεις εσύ συνήθως.
Αισθάνομαι νευρικός/ή και ανήσυχος/η 
Νιώθω ικανοποιημένος/η με τον εαυτό μου 
Εύχομαι να μπορούσα να είμαι τόσο ευτυχισμένος/η όσο οι άλλοι άνθρωποι 
Είμαι ήρεμος/η, ψύχραιμος/η και συγκεντρωμένος/η 
Αισθάνομαι ότι οι δυσκολίες συσσωρεύονται και δεν μπορώ να τις ξεπεράσω 
Ανησυχώ υπερβολικά για πράγματα που δεν έχουν και
Κάνω σκέψεις που με αναστατώνουν 
Μου λείπει η εμπιστοσύνη στον εαυτό μου 
Παίρνω εύκολα αποφάσεις 
Ασήμαντες σκέψεις τριγυρίζουν στο μυαλό μου και με
Παίρνω τις απογοητεύσεις τόσο σοβαρά που δεν μπορώ να τις διώξω από τη σκέψη μου 
Είμαι σταθερός χαρακτήρας 
Αισθάνομαι άγχος και αναστάτωση όταν σκέφτομαι τις τρέχουσες ασχολίες και τα ενδιαφέροντά μου
Οδηγίες: Διάβασε κάθε πρόταση και σημείωσε την απάντηση (ΝΑΙ ή ΟΧΙ) που σου
Μήπως έχεις μόνο λίγους φίλους/φίλες;
Αισθάνεσαι ευτυχισμένος/η τον περισσότερο καιρό;
Αισθάνεσαι άνετα να μιλάς στους γονείς σου για τα προβλήματά
Κάνεις τα περισσότερα πράγματα τόσο καλά όσο οι άλλοι άνθρωποι;
Συμπαθείς όλους όσους γνωρίζεις;
Περνάς τον περισσότερο ελεύθερο χρόνο σου μόνος/η σου;
Εμπιστεύεσαι την οικογένειά σου;
Αρέσεις στους άλλους;
Θα ήθελες να σταματήσεις τη Σχολή;
Πήρες ποτέ κάποιο πράγμα που δεν ήταν δικό σου;
Είσαι τόσο έξυπνος/η όσο οι άλλοι;
Διαφωνείς συχνά με την οικογένειά σου;
Νιώθεις ότι είσαι τόσο σημαντικός/ή όσο οι περισσότεροι άνθρωποι;
Είσαι ικανοποιημένος/η με τις πανεπιστημιακές σου σπουδές;
Νιώθεις ότι έχεις αρκετή ελευθερία στο σπίτι;
Θα άλλαζες πολλά πράγματα στον εαυτό σου αν μπορούσες;
Λες πάντα την αλήθεια;
Έχεις καλή σχέση με τη μητέρα σου;
Έχεις τόσο καλή εμφάνιση όσο οι περισσότεροι άνθρωποι;
Συνήθως τα παρατάς όταν τα μαθήματα είναι δύσκολα;
Σου αρέσει να κουτσομπολεύεις πού και πού;
Νιώθεις καμιά φορά ότι δεν είσαι καλός/ή σε τίποτα;
Είσαι τόσο δυνατός/ή και υγιής όσο οι περισσότεροι άνθρωποι;
Σου αρέσει να μαθαίνεις;
Έχεις καλή σχέση με τον πατέρα σου;
Σου είναι δύσκολο να εκφράσεις τα συναισθήματα ή τις απόψεις σου;
Ντρέπεσαι συχνά για τον εαυτό σου;
Καταφέρνεις να κάνεις τα μαθήματά σου εγκαίρως;
Οι άλλοι άνθρωποι είναι πιο πετυχημένοι από σένα;
Στη Σχολή τα πηγαίνεις τόσο καλά όσο θα ήθελες;
Αισθάνεσαι συχνά άβολα χωρίς να ξέρεις γιατί;
Νιώθεις τόσο ευτυχισμένος/η όσο και οι περισσότεροι άνθρωποι;
Είσαι δημοφιλής στους συνομήλικούς σου;
Σου είναι δύσκολο να κάνεις νέες γνωριμίες;
Λες ποτέ ψέματα;
Αναστατώνεσαι συχνά για κάτι;
Οι περισσότεροι άνθρωποι σέβονται τις απόψεις σου;
Οι άνθρωποι της ηλικίας σου είναι εξυπνότεροι από σένα;
Νιώθεις άβολα όταν είσαι με πολλούς ανθρώπους;
Ανησυχείς περισσότερο απ’ότι οι περισσότεροι άνθρωποι;
Είσαι τόσο ευτυχισμένος/η όσο και οι άλλοι;
Οι άνθρωποι στην οικογένειά σου είναι ευέξαπτοι;
Είσαι καμιά φορά λυπημένος/η;
Είναι δύσκολο για σένα να βρίσκεις ενέργεια για να
Νιώθεις ότι οι φίλοι σου σού έχουν μεγάλη εμπιστοσύνη;
Νιώθεις ότι δεν είσαι αρκετά καλός/ή;
Οι γονείς σου καταλαβαίνουν τα συναισθήματά σου;
Κάνεις το καλύτερο δυνατό για τις σπουδές σου;
Αρέσουν στους άλλους οι ιδέες σου;
Οι γονείς σου νομίζουν ότι είσαι αποτυχημένος/η;
Σου είναι δύσκολο να αναγνωρίσεις στον εαυτό σου ότι έκανε κάτι σωστό;
Έχεις πρόβλημα να μιλάς στους άλλους;
Είσαι αποτυχημένος/η στις σπουδές σου;
Οι γονείς σου σε αγαπούν;
Είσαι περήφανος για τις εργασίες σου στη Σχολή;
Στενοχωριέσαι συχνά όταν είσαι στο σπίτι;
Κοπιάζεις πολύ για τις σπουδές σου;
Σου είναι δύσκολο να πάρεις μια απόφαση και να μείνεις
Σου αρέσει πολύ ο εαυτός σου;
Έχεις φίλους και φίλες που μπορείς να εμπιστευτείς;
Στη Σχολή, κάνεις τη λιγότερη δυνατή δουλειά που χρειάζεται;
Αισθάνεσαι ότι η οικογένειά σου σε εμπιστεύεται;
Γράφω για το πώς περνώ τη φοιτητική μου ζωή.
Σου ζητάμε να περιγράψεις τη ζωή σου σαν φοιτητής.
Μπορείς να γράψεις:
Για την πόλη που σπουδάζεις.
Για το τι περίμενες από τη φοιτητική ζωή πριν μπεις στο Πανεπιστήμιο σε σύγκριση με τις πραγματικές εμπειρίες σου σαν φοιτητής.
Για το αντικείμενο σπουδών σου (Σχολή κλπ.)
Για το πού μένεις.
Για τους φίλους σου.
Για το πώς περνάς τον ελεύθερο χρόνο σου.
Για τα σχέδια σου για το μέλλον.
Έχεις συνολικά 35 λεπτά.
Τα 5 λεπτά μπορείς να κάνεις ένα πρόχειρο σχεδιάγραμμα και τα 30 λεπτά να γράψεις την έκθεση.
Κάθε 10 λεπτά θα ακούς έναν ήχο (σήμα).
Θα πρέπει να σημειώνεις με έναν αστερίσκο (∗) σε ποιο σημείο του γραπτού έχεις φτάσει.
Γράψε με τον ρυθμό που θα έγραφες σε εξετάσεις.
Ευχαριστούμε πολύ και καλή επιτυχία.
Σε ευχαριστώ που συμπλήρωσες τα ερωτηματολόγια και που συμμετέχεις στη συνέντευξη.
Θα ήθελα να σου κάνω μερικές ερωτήσεις για τη δυσλεξία.
Τις ίδιες ερωτήσεις θα κάνω και στους υπόλοιπους φοιτητές.
Οι απαντήσεις σας θα μας βοηθήσουν να καταλάβουμε πώς νιώθετε για τη δυσλεξία, τι προβλήματα σας δημιουργεί ως ενήλικες και πώς τα αντιμετωπίζετε.
Ίσως έτσι ανακαλύψουμε το σωστό τρόπο για να βοηθήσουμε εσάς και άλλους δυσλεξικούς φοιτητές.
Φυσικά ό,τι μου πεις θα είναι εμπιστευτικό.
Θα ήθελες να μιλήσεις λίγο για τις εμπειρίες και τις αναμνήσεις σου από το δημοτικό;
Τι είδους δυσκολίες θυμάσαι ότι είχες στο δημοτικό;
Οι δάσκαλοι είχαν καταλάβει ότι είχες κάποια δυσκολία;
Οι γονείς σου έβλεπαν τις δυσκολίες σου στα μαθήματα;
Σε ποια ηλικία σου έγινε διάγνωση δυσλεξίας και πού;
Πριν γίνει η διάγνωση, τι πίστευες για τον εαυτό σου και πώς εξηγούσες εσύ τις δυσκολίες
Τι θυμάσαι από τις σχολικές εμπειρίες στο γυμνάσιο και στο λύκειο;
Είχες κάποια ειδική βοήθεια για τις μαθησιακές σου δυσκολίες;
Γενικά, η οικογένειά σου ήταν υποστηρικτική απέναντι στο πρόβλημά σου;
Υπήρχε ή υπάρχει κάποιος άλλος στην οικογένειά σου που να έχει παρόμοιες δυσκολίες με τις δικές σου, δηλαδή δυσλεξία;
Πώς ήταν η αντιμετώπιση των καθηγητών (στο γυμνάσιο και στο λύκειο) απέναντί σου;
Στο λύκειο πώς αντιμετώπιζες τις δυσκολίες σου στα μαθήματα;
Πώς πέρασες στο Πανεπιστήμιο;
Έδωσες προφορικά εξετάσεις;
Τώρα στο πανεπιστήμιο τι προβλήματα αντιμετωπίζεις;
Τι σε δυσκολεύει περισσότερο;
Τι είδους τεχνικές χρησιμοποιείς για να αντιμετωπίσεις τη δυσλεξία;
Έχεις μιλήσει στους Καθηγητές σου για τις δυσκολίες σου;
Σε ποια πράγματα που έχουν σχέση με τις σπουδές σου είσαι καλός/καλή;
Έχεις μιλήσει στους συμφοιτητές/τριες σου για τις δυσκολίες που έχεις;
Γνωρίζεις άλλους φοιτητές/τριες με δυσλεξία;
Έχεις φίλους με παρόμοιες δυσκολίες;
Τι είδους βοήθεια πιστεύεις ότι θα έπρεπε να παρέχεται στους φοιτητές με δυσλεξία;
Πώς νομίζεις ότι η δυσλεξία επηρέασε την αυτοπεποίθησή σου, την εμπιστοσύνη στον εαυτό
Πιστεύεις ότι ο χαρακτήρας σου επηρέασε τον τρόπο με τον οποίο αντιμετωπίζεις τις μαθησιακές σου δυσκολίες;
Είναι κάποια πράγματα στην καθημερινή ζωή που σου φαίνονται δύσκολα εξαιτίας της
Έτυχε ποτέ να σε κοροϊδέψουν για τις δυσκολίες σου;
Πώς αισθάνεσαι τώρα πια για τη δυσλεξία σου;
Με τι σκοπεύεις να ασχοληθείς μετά το Πανεπιστήμιο;
Πιστεύεις ότι η δυσλεξία θα σου δημιουργήσει προβλήματα στο χώρο εργασίας;
Θα ήθελες να συμπληρώσεις κάτι άλλο;