Αθανάσιος Νικολαΐδης (Dipl.-Eng., PhD) Τομέας Αρχιτεκτονικής Η/Υ & Βιομηχανικών Εφαρμογών
Το Διάγραμμα Ροής Χρόνου
Πηγαία Αρχεία Ταινίας
Εξαγόμενα ή Τελικά Αρχεία Ταινίας
HTML Αρχεία στα Οποία Ενσωματώνεται το .swf Αρχείο
Σχεδίαση και Εφαρμογή Χρώματος
Σχεδίαση στο Σκηνικό
Τα Δημιουργικά Εργαλεία του Flash
Σχεδίαση και Τροποποίηση Σχημάτων με Γραμμές και Γεμίσματα
Επιλογή και Τροποποίηση Αντικειμένων
Αλλαγή της Κλίμακας και της Γωνίας Περιστροφής
Εξομάλυνση και Ευθυγράμμιση Σχημάτων
Χρήση της Λειτουργίας Έλξης για την Ένωση Αντικειμένων
Εισαγωγή Γραφικών στο Flash
Ανυσματικά Έναντι Bitmap Γραφικών
Λόγοι για τους Οποίους θα Θέλετε να Αποφύγετε την Εισαγωγή Γραφικών
Εισαγωγή Ανυσματικών Γραφικών
Εισαγωγή από Αρχείο
Εισαγωγή από Άλλα Προγράμματα
Εναλλαγή Μεταξύ του Flash και Άλλων Εφαρμογών Ανυσματικής Σχεδίασης
Χρήση Bitmap Γραφικών
Εισαγωγή Bitmap Γραφικών στο Flash
Αλλαγή των Ιδιοτήτων για τα Bitmap Γραφικά
Μετατροπή ενός Bitmap Γραφικού σε Ανυσματικό Γραφικό
Αλληλουχίες Bitmap Εικόνων
Προχωρημένες Τεχνικές Σχεδίασης
Χρώματα και Ντεγκραντέ
Δημιουργία Δειγμάτων για Απλά Χρώματα και Ντεγκραντέ
Χρήση και Τροποποίηση Γεμισμάτων Ντεγκραντέ
Γεμίσματα με Bitmap Γραφικά
Εφέ για το Κείμενο
Εάν Μπορείτε να το Δείτε, Μπορείτε και να το Επιλέξετε
Διαστρωμάτωση Αντικειμένων και Στάθμες
Το Αποτέλεσμα της Ομαδοποίησης
Χρήση της Βιβλιοθήκης
Ο Τρόπος Λειτουργίας της Βιβλιοθήκης
Δημιουργία και Χρήση Συμβόλων
Η Χρησιμότητα των Συμβόλων
Μείωση του Μεγέθους Αρχείου
Ελαχιστοποίηση της Εργασίας σας
Χρήση Συμβόλων από τη Βιβλιοθήκη
Τοποθέτηση Υποδειγμάτων Συμβόλων στο Σκηνικό
Τροποποίηση των Υποδειγμάτων των Συμβόλων
Εφέ για Υποδείγματα Συμβόλων
Χρήση Υποδειγμάτων Συμβόλων σε Άλλα Σύμβολα
Εισαγωγή στο Animation
Η Λειτουργία του Animation
Τα Συστατικά του Animation
Καρέ και Ταχύτητα Καρέ
Ταχύτητα Καρέ Έναντι Πλήθους Καρέ
Ταχύτητα Καρέ για Διαφορετικούς Τύπους Animation
Παραγωγή Ενδιάμεσων Καρέ (Tweening)
Animation με τον Παραδοσιακό Τρόπο
Η Μέθοδος "Ωμής Βίας"
Προεπισκόπηση του Animation με την Εντολή Test Movie
Ατομική Τροποποίηση των Καρέ-Κλειδιών
Αλλαγή της Εμφάνισης των Καρέ
Τα Εργαλεία Onion Skin
Βελτίωση ενός Animation Καρέ-Καρέ
Βασιζόμενο στην Κίνηση Animation
Δημιουργία Βασιζόμενου στην Κίνηση Animation
Οι Κανόνες του Βασιζόμενου στην Κίνηση Animation
Τεχνικές και Υποδείξεις
Αλλαγή Επιπλέον Χαρακτηριστικών, Εκτός της Θέσης
Μείνετε Έξω από την Επικράτεια του Flash
Να Ξέρετε Πάντα τη Θέση σας
Παραμείνετε σ' Αυτό το Μοτίβο
Βελτίωση ενός Βασιζόμενου στην Κίνηση Animation
Πολλαπλά Καρέ-Κλειδιά
Επιτάχυνση και Επιβράδυνση
Περιστροφή ενός Βασιζόμενου στην Κίνηση Animation
Βασιζόμενο στο Σχήμα Animation
Οι Κανόνες για το Βασιζόμενο στο Σχήμα Animation
Κρατήστε τα Πράγματα Απλά
Μην Αναμειγνύετε Περιγράμματα και Γεμίσματα
Παραμείνετε Εξω από την Επικράτεια του Flash
Μήπως Είναι Αρκετό Ενα Βασιζόμενο στην Κίνηση Animation;
Βελτίωση των Βασιζόμενων στο Σχήμα Animation
Σημεία Ελέγχου Σχημάτων
Χρήσιμες Πληροφορίες για τα Σημεία Ελέγχου Σχήματος
Λόγοι για να Αποφεύγετε τα Βασιζόμενα στο Σχήμα Animation
Ενσωμάτωση Ήχου σε Animation
Υποστηριζόμενες Μορφές Αρχείων Ήχου
Εισαγωγή Ήχου από μία Άλλη Βιβλιοθήκη
Ρυθμίσεις για Ηχητικά Εφέ
Ρυθμίσεις Επανάληψης Ήχου
Έλεγχος της Ποιότητας και του Μεγέθους Αρχείου
Τα Βασικά του Ψηφιακού Ήχου
Γενικές Ρυθμίσεις Δημοσίευσης
Ατομικές Ρυθμίσεις Εξαγωγής για Κάθε Ήχο
Τεχνικές για Μεγαλύτερη Αποτελεσματικότητα
Χρήση Επιπέδων σε Animations
Η Λειτουργία των Επιπέδων
Ο Πραγματικός Σκοπός των Επιπέδων
Χρήσιμες Ιδιότητες των Επιπέδων
Ιδιότητες Επιπέδων για Οπτικά Εφέ
Επίπεδα Καθοδήγησης Κίνησης
Χρήση Συμβόλων σε Animations
Η Συμπεριφορά των Συμβόλων Κλιπ Ταινίας
Δημιουργία ενός Συμβόλου Κλιπ Ταινίας
Σύγκριση των Συμβόλων Κλιπ Ταινίας με τα σύμβολα Γραφικών
Πότε Πρέπει να Χρησιμοποιείτε Κλιπ Ταινίας
Οι Ιδιομορφίες των Κλιπ Ταινίας
Αναφορά σε Υποδείγματα Κλιπ Ταινίας
Εξοικονόμηση στο Μέγεθος Αρχείου
Δημιουργία ενός κουμπιού 1-2Εικόνα 1.1 Το Σκηνικό είναι η μεγάλη λευκή περιοχή στο κέντρο της οθόνης του Flash. 1-5Εικόνα 1.2 Η αναδιπλούμενη λίστα με τους συντελεστές απεικόνισης σας επιτρέπει να εμφανίσετε περιοχές του Σκηνικού σε σμίκρυνση ή σε μεγέθυνση.
Αυτό δεν έχει καμία επίδραση στο μέγεθος της ταινίας που θα βλέπει το ακροατήριό σας. 1-7Εικόνα 1.3 Με ορατό το πλέγμα, μπορείτε να ευθυγραμμίζετε εύκολα και καλύτερα τα αντικείμενά σας. 1-7Εικόνα 1.4 Οι γραμμές οδηγοί είναι βοηθητικά στοιχεία, παρόμοια με το πλέγμα, αλλά μπορείτε να τις τοποθετείτε σε οποιεσδήποτε θέσεις θέλετε. 1-11Εικόνα 1.5 Μπορείτε να ξεκλειδώνετε (ή να κλειδώνετε) όλα τα επίπεδα κάνοντας κλικ στο εικονίδιο λουκέτου. 1-12Εικόνα 1.6 Μπορείτε μέσω της παλέτας Properties να ελέγχετε και να αλλάζετε το χρώμα γεμίσματος αντικειμένων. 1-16Εικόνα 1.7 Το παράθυρο διαλόγου Document Properties περιέχει πολλές γενικές ρυθμίσεις τις οποίες θα πρέπει να καθορίζετε στην αρχή κάθε έργου. 1-19Εικόνα 1.8 Το παράθυρο διαλόγου Export Movie σας επιτρέπει να καθορίσετε τον τύπο του αρχείου που εξάγετε (κατά πάσα πιθανότητα, ένα .swf αρχείο). 1-20Εικόνα 1.9 Το παράθυρο διαλόγου Publish Settings. 2-1Εικόνα 2.1 Η εργαλειοθήκη του Flash μπορεί να δείχνει απλή, αλλά τα περισσότερα εργαλεία έχουν πρόσθετες επιλογές. 2-5Εικόνα 2.2 Οι διαθέσιμες καταστάσεις λειτουργίας επηρεάζουν τη συμπεριφορά του εργαλείου Μολύβι. 2-5Εικόνα 2.3 Το παράθυρο διαλόγου Stroke Style 2-6Εικόνα 2.4 Τρεις κύκλοι σχεδιασμένοι με το χέρι, στους οποίους θα εφαρμόσουμε γέμισμα. 2-7Εικόνα 2.5 Το εργαλείο Γεμίσματος έχει τις επιλογές Gap Size και Lock Fill. 2-8Εικόνα 2.6 Η επιλογή Brush Shape επηρεάζει το στυλ των πινέλων που δημιουργείτε. 2-10Εικόνα 2.7 Όταν χρησιμοποιείτε τα εργαλεία Ελλείψεων ή Ορθογωνίων μπορείτε να δημιουργείτε αντικείμενα χωρίς γέμισμα, επιλέγοντας το πλαίσιο με την κόκκινη γραμμή. 2-13Εικόνα 2.8 Η δημιουργία κειμένου είναι 2-13εύκολη υπόθεση.
Ο μικρός κύκλος 2-13χρησιμοποιείται για τον καθορισμό των 2-15Εικόνα 2.9 Η παλέτα Properties σας επιτρέπει να αλλάζετε ιδιότητες μορφοποίησης του κειμένου, όπως η γραμματοσειρά, το μέγεθος και το χρώμα. 2-16Εικόνα 2.10 Όταν είναι επιλεγμένη μια ενότητα κειμένου μπορείτε να χρησιμοποιείτε τις ρυθμίσεις της παλέτας Properties για να αλλάζετε της στοίχιση του κειμένου. 2-18Εικόνα 2.11 Πλησιάζοντας το δείκτη σε μια πλευρά του τετραγώνου, μπορούμε να κλικάρουμε και να σύρουμε για να αλλάξουμε την καμπυλότητά της. 2-19Εικόνα 2.12 Όταν τοποθετείτε το εργαλείο Επιλογής κοντά σε μια γωνία, ο δείκτης εμφανίζεται με διαφορετική μορφή, υποδεικνύοντας ότι μπορείτε να μετακινήσετε τη γωνία. 2-20Εικόνα 2.13 Σε ορισμένες περιπτώσεις το πλαίσιο επιλογής επιλέγει περισσότερα απ’ όσα θέλετε. 2-21Εικόνα 2.14 Η κατάσταση Πολυγωνικής Λειτουργίας του εργαλείου Λάσο σας επιτρέπει να κάνετε κλικ σε κάθε γωνία του σχήματος που θέλετε να επιλέξετε. 2-21Εικόνα 2.15 Χρησιμοποιήστε ένα πλαίσιο επιλογής για να επιλέξετε ένα τμήμα ενός σχήματος. 2-24Εικόνα 2.16 Όταν ένα αντικείμενο είναι επιλεγμένο, μπορείτε να χρησιμοποιήσετε την επιλογή Scale για να αλλάξετε το μέγεθός του. 2-26Εικόνα 2.17 Υπό τον όρο ότι είναι ενεργοποιημένη η έλξη, όταν περιστρέφετε ένα αντικείμενο αυτό μπορεί να τοποθετηθεί μόνο σε συγκεκριμένες γωνίες. 2-27Εικόνα 2.18 Οι επιλογές για την εξομάλυνση (Smooth) και το ίσιωμα (Straighten) επηρεάζουν το επιλεγμένο αντικείμενο. 2-27Εικόνα 2.19 Ίσιωμα (πάνω) και εξομάλυνση (κάτω). 2-29Εικόνα 2.20 Με ενεργοποιημένη τη λειτουργία Έλξης, ο δείκτης του εργαλείου Ορθογωνίων εμφανίζει έναν σκούρο δακτύλιο όταν είστε έτοιμοι να σχεδιάσετε ένα τέλειο τετράγωνο. 2-30Εικόνα 2.21 Μπορείτε να επεκτείνετε τις γραμμές με σύρσιμο για να ενώσετε τα τελικά σημεία τους. 3-4Εικόνα 3.1 Η εισαγωγή αρχείων γραφικών (ή ήχου) είναι τόσο απλή, όσο η επιλογή του επιθυμητού αρχείου από αυτό το παράθυρο διαλόγου. 3-6Εικόνα 3.2 Η καρτέλα Clipboard του παραθύρου διαλόγου Preferences σας δίνει τη δυνατότητα να διατηρήσετε τη μορφοποίηση του κειμένου που προέρχεται από το FreeHand. 3-10Εικόνα 3.3 Αφού εισάγετε ένα bitmap γραφικό, ένα αντίγραφό του εμφανίζεται στη Βιβλιοθήκη. 3-11Εικόνα 3.4 Το παράθυρο διαλόγου περιλαμβάνει ρυθμίσεις με τις οποίες μπορείτε να ελέγξετε την εξαγωγή των bitmap γραφικών. 3-12Εικόνα 3.5 Εάν επιλέξετε τη μορφή JPEG με χαμηλή ρύθμιση συμπίεσης (10) και κάνετε κλικ στο κουμπί Test, θα εμφανιστεί ένα δείγμα της εικόνας και το μέγεθος του αρχείου. 3-13Εικόνα 3.6 Η επιλογή Use Imported JPEG Data είναι διαθέσιμη μόνο για τα .jpg αρχεία που εισάγετε. 3-15Εικόνα 3.7 Ένα bitmap γραφικό χάνει την ευκρίνειά του όταν αυξάνετε την κλίμακά του ή το εμφανίζετε σε μεγέθυνση. 3-16Εικόνα 3.8 Το παράθυρο διαλόγου Trace Bitmap. 3-18Εικόνα 3.9 Συχνά, το Flash αντιλαμβάνεται μόνο του ότι προσπαθείτε να εισάγετε μια αλληλουχία εικόνων. 4-2Εικόνα 4.1 Η επιλογή ενός χρώματος από την παλέτα Color Mixer απαιτεί ένα κλικ στην περιοχή επιλογής χρώματος. 4-6Εικόνα 4.2 Με επιλεγμένο το αριστερό άκρο του ντεγκραντέ, μπορείτε να χρησιμοποιήσετε την παλέτα Color Mixer για να αλλάξετε το χρώμα. 4-8Εικόνα 4.3 Η επιλογή Lock Fill είναι απενεργοποιημένη. 4-9Εικόνα 4.4 Μπορείτε να χρησιμοποιήσετε το εργαλείο Fill Transform Tool για να προσαρμόσετε αυτό το ντεγκραντέ (το οποίο εκτείνεται σε δύο αντικείμενα, επειδή ενεργοποιήσατε τη Lock Fill). 4-13Εικόνα 4.5 Οτιδήποτε μπορείτε να δείτε, μπορείτε επίσης να το επιλέξετε.
Αφού διχοτομήσετε την έλλειψη με μια πινελιά, μπορείτε να επιλέξετε οποιοδήποτε από τα τμήματά της. 4-14Εικόνα 4.6 Αφού μετατοπίσετε το αντίγραφο του κύκλου πάνω από το πρωτότυπο, θα μπορέσετε να διαγράψετε ένα τμήμα του. 4-17Εικόνα 4.7 Επιλέξτε τον κύκλο και σύρετέ τον από το κέντρο του για να τον ευθυγραμμίσετε με την πάνω γωνία του τετραγώνου. 4-19Εικόνα 4.8 Κατά τη διάρκεια που βρίσκεστε μέσα στην ομάδα αντικειμένων του τετραγώνου, η γραμμή διευθύνσεων θα σας παρέχει τη σχετική ένδειξη. 4-19Εικόνα 4.9 Ενώ βρίσκεστε μέσα στην ομάδα αντικειμένων του τετραγώνου, μπορείτε να κάνετε ριζικές αλλαγές στο σχήμα της. 5-2Εικόνα 5.1 Όταν δημιουργείτε σύμβολο, πρέπει να καθορίζετε το όνομα και τη συμπεριφορά του. 5-5Εικόνα 5.3 Θα ξέρετε ότι τροποποιείτε τα περιεχόμενα ενός συμβόλου, εξετάζοντας τη γραμμή διευθύνσεων. 5-6Εικόνα 5.4 Οι αλλαγές που κάνετε στο σύμβολο θα επηρεάσουν όλα τα υποδείγματα του. 5-8Εικόνα 5.5 Η εντολή New Symbol σας επιτρέπει να σχεδιάσετε τα περιεχόμενα του νέου συμβόλου που δημιουργείτε. 5-13Εικόνα 5.6 Πολλά υποδείγματα συμβόλου με διαφορετική κλίμακα, κλίση, περιστροφή, θέση. 5-14Εικόνα 5.7 Εφαρμογή του εφέ Brightness σε ένα υπόδειγμα του συμβόλου. 5-16Εικόνα 5.8 Το εφέ Tint αλλάζει το χρώμα ενός υποδείγματος. 5-17Εικόνα 5.9 Εάν επιλέξετε το εφέ Advanced αφού επιλέγετε ένα χρώμα, οι μηχανισμοί αρχικοποιούνται με τις τιμές αυτού ου χρώματος. 5-19Εικόνα 5.10 Δύο υποδείγματα του ίδιου συμβόλου Circle με διαφορετική κλίμακα και εφέ φωτεινότητας. 5-20Εικόνα 5.11 Χρησιμοποιήστε ένα πλαίσιο επιλογής για να επιλέξετε το χαμόγελο που βρίσκεται στη στάθμη του καμβά. 5-21Εικόνα 5.12 Το σύμβολο για το πρόσωπο, ολοκληρωμένο. 6-3Εικόνα 6.1 Αρχικά, το Διάγραμμα Ροής Χρόνου, αν και εμφανίζει πολλά κελιά, έχει διάρκεια μόνο 1 καρέ. 6-4Εικόνα 6.2 Στην εικόνα αυτή βλέπετε το Διάγραμμα Ροής Χρόνου με 30 καρέ και τον ενδείκτη τρέχοντος καρέ στο καρέ 20.
Μπορείτε να μετακινείτε τον ενδείκτη τρέχοντος καρέ σε οποιοδήποτε καρέ θέλετε, σέρνοντάς τον στην αριθμημένη περιοχή. 6-4Εικόνα 6.3 Η περιοχή καταστάσεων του Διαγράμματος Ροής Χρόνου εμφανίζει τρεις σημαντικές τιμές οι οποίες σχετίζονται με τις χρονικές ρυθμίσεις του animation. 6-11Εικόνα 6.4 Αφού δημιουργήσετε δύο καρέ-κλειδιά, μπορείτε να πείτε στο Flash να παράγει αυτόματα τα ενδιάμεσα. 7-2Εικόνα 7.1 Ένα ανθρωπάκι σχεδιασμένο αποκλειστικά και μόνο με γραμμές. 7-3Eικόνα 7.2 Στο δεύτερο καρέ-κλειδί λυγίστε το ένα πόδι για να προετοιμάσετε το ανθρωπάκι να κάνει το πρώτο του βήμα. 7-6Eικόνα 7.3 Το μενού με τις επιλογές εμφάνισης των καρέ σας επιτρέπει να αλλάξετε το μέγεθος και τη μορφή του Διαγράμματος Ροής Χρόνου. 7-6Eικόνα 7.4 Εμφάνιση των καρέ του animation σε προεπισκόπηση στο Διάγραμμα Ροής Χρόνου. 7-8Eικόνα 7.5 Με ενεργοποιημένη τη λειτουργία Onion Skin (το αριστερότερο κουμπί) μπορείτε να βλέπετε ταυτόχρονα τα περιεχόμενα διαδοχικών καρέ. 7-8Eικόνα 7.6 Οι ενδείκτες της λειτουργίας Onion Skin. 7-10Eικόνα 7.7 Το μενού με τις επιλογές για τους ενδείκτες της λειτουργίας Onion Skin. 7-13Eικόνα 7.8 Αυτό το animation καρέ-καρέ κάνει παύση μετά από το καρέ 5 επειδή δεν υπάρχει επόμενο καρέ-κλειδί παρά μόνο στο καρέ 11 – κατά συνέπεια, δεν αλλάζει τίποτα στο Σκηνικό μεταξύ των καρέ 5 και 11. 7-14Eικόνα 7.9 Με τρία μόνο καρέ-κλειδιά, μπορείτε να δημιουργήσετε ένα αποτελεσματικό animation το οποίο υπονοεί περισσότερη κίνηση απ’ όση συμβαίνει πραγματικά. 7-15Eικόνα 7.10 Η εικόνα του ήλιου. 7-17Eικόνα 7.11 Αφού εισάγετε ένα πανομοιότυπο καρέ-κλειδί σε κάθε καρέ του animation, διαγράψτε τα περιεχόμενα κάθε δεύτερου καρέ. 8-3Eικόνα 8.1 Η παλέτα Properties, όπως εμφανίζεται με επιλεγμένο το πρώτο καρέ-κλειδί. 8-4Eικόνα 8.2 Το Διάγραμμα Ροής Χρόνου εμφανίζει ένα βέλος πάνω σε μπλε φόντο, το οποίο υποδεικνύει ότι το Flash έχει παράγει αυτόματα αυτά τα ενδιάμεσα καρέ. 8-5Eικόνα 8.3 Εάν δεν ακολουθήσετε τους κανόνες του βασιζόμενου στην κίνηση animation, το Flash σας επισημαίνει ότι κάτι πάει στραβά. 8-7Eικόνα 8.4 Εφαρμόζοντας το εφέ Tint στο υπόδειγμα του συμβόλου, στο καρέ 30. 8-8Eικόνα 8.5 Μπορείτε να αλλάξετε οποιαδήποτε ιδιότητα του υποδείγματος στο καρέ 1 και το Flash θα παράγει τα ενδιάμεσα καρέ ανάλογα. 8-10Eικόνα 8.6 Ο ενδείκτης τρέχοντος καρέ βρίσκεται στα αυτόματα παραγόμενα ενδιάμεσα καρέ του επιπέδου Name Tween. 8-10Eικόνα 8.7 Ο ενδείκτης τρέχοντος καρέ υποδεικνύει το καρέ στο οποίο λαμβάνουν χώρα οι ενέργειές σας. 8-13Eικόνα 8.8 Οι ρυθμίσεις της παλέτας Properties επηρεάζουν κάθε επιλεγμένο καρέ-κλειδί. 8-14Eικόνα 8.9 Η ρύθμιση Ease στην παλέτα Properties μπορεί να επηρεάσει την επιτάχυνση ή επιβράδυνση ενός αντικειμένου. 8-17Eικόνα 8.10 Στην παλέτα Properties ενός καρέ-κλειδιού μπορείτε να καθορίσετε ρυθμίσεις για την περιστροφή. 9-2Eικόνα 9.1 Παραμορφώστε τη περιφέρεια του κύκλου σε ένα από τα καρέ-κλειδιά΄ το Flash θα αναλάβει την παραγωγή των ενδιάμεσων καρέ. 9-4Eικόνα 9.2 Το εφέ σκακιέρας είναι ένα κοινό αποτέλεσμα της βασιζόμενης στο σχήμα παραγωγής ενδιάμεσων καρέ, όταν αντιμετωπίζει ιδιαίτερα πολύπλοκα αντικείμενα. 9-8Eικόνα 9.3 Πολλαπλά υποδείγματα του ίδιου συμβόλου μπορούν να παραμορφωθούν δραστικά και να χρησιμοποιηθούν για την παραγωγή ενδιάμεσων καρέ με βάση την κίνηση. 9-10Eικόνα 9.4 Σέρνοντας την κατακόρυφη γραμμή με ενεργοποιημένη την Έλξη μπορείτε να την ευθυγραμμίσετε με ακρίβεια ως προς το τετράγωνο. 9-11Eικόνα 9.5 Αν και έχουμε προσθέσει ένα σημείο ελέγχου στο πρώτο καρέ-κλειδί, αυτό συνεχίζει να εμφανίζεται κόκκινο επειδή δεν έχουμε καθορίσει αντίστοιχο σημείο στο τελικό καρέ-κλειδί. 9-12Eικόνα 9.6 Το δεύτερο σημείο ελέγχου σχήματος (b) ευθυγραμμίζεται με το μέσον της δεξιάς πλευράς του τριγώνου στο δεύτερο καρέ-κλειδί. 9-14Eικόνα 9.7 Ένα σημείο ελέγχου σχήματος απαιτεί δύο καρέ-κλειδιά.
Για να συνεχίσετε από ένα τμήμα του animation στο επόμενο, τοποθετήστε δύο πανομοιότυπα καρέ-κλειδιά το ένα δίπλα στο άλλο και χρησιμοποιήστε τα σημεία ελέγχου στα δύο ζεύγη των καρέ-κλειδιών. 10-3Eικόνα 10.1 Όταν εισάγετε ήχο (ή, όσον αφορά σ’αυτό το θέμα, οποιονδήποτε άλλο τύπο μέσου), μπορείτε να φιλτράρετε τους τύπους αρχείων που παρουσιάζει το παράθυρο διαλόγου. 10-4Eικόνα 10.2 Ο εισαγόμενος ήχος εμφανίζεται στη Βιβλιοθήκη, όσο και στην παλέτα Properties. 10-5Eικόνα 10.3 Η κυματομορφή του ήχου εμφανίζεται και στο Διάγραμμα Ροής 10-6Eικόνα 10.4 Η παλέτα Properties μπορεί να σας μπερδέψει.
Εμφανίζει ήχους (ή σας επιτρέπει να τους καθορίσετε) όταν είναι επιλεγμένο ένα καρέ-κλειδί.
Εδώ δεν είναι επιλεγμένο ένα καρέ-κλειδί, οπότε η παλέτα Properties δεν εμφανίζει τίποτα. 10-8Eικόνα 10.5 Για κάθε χρήση ενός ήχου, θα πρέπει να επιλέγετε μία ρύθμιση συγχρονισμού στην παλέτα Properties. 10-11Eικόνα 10.6 Το ίδιο animation με ήχο και ταχύτητα καρέ 24fps (πάνω) και 12fps (κάτω).
Παρατηρήστε ότι τα καρέ-κλειδιά και τα ενδιάμεσα καρέ δεν επηρεάζονται, αλλά ο ήχος χρειάζεται περισσότερο χώρο όταν το Διάγραμμα Ροής Χρόνου προχωρά με ταχύτητα μόνο 12 καρέ ανά δευτερόλεπτο (ο ήχος δε μπορεί να επεκταθεί ή να συρρικνωθεί). 10-12Eικόνα 10.7 Το παράθυρο διαλόγου Edit Envelope σας επιτρέπει να επιλέξετε ένα από τα έτοιμα ηχητικά εφέ, ή να δημιουργήσετε ένα δικό σας. 10-20Eικόνα 10.8 Η καρτέλα Flash του παραθύρου διαλόγου Publish Settings σας παρέχει έναν τρόπο για να καθορίσετε τις προεπιλεγμένες ρυθμίσεις του ήχου γενικά, για μια ολόκληρη ταινία. 10-20Eικόνα 10.9 Μπορείτε να καθορίσετε το είδος της συμπίεσης για όλους τους ήχους της ταινίας σας μ’αυτό το παράθυρο διαλόγου. 10-23Eικόνα 10.10 Το παράθυρο διαλόγου Sound Properties σας παρέχει έλεγχο σε κάθε ήχο ξεχωριστά. 11-3Eικόνα 11.1 Το εικονίδιο μολυβιού υποδεικνύει ποιο επίπεδο .είναι επί του παρόντος ενεργό. 11-8Eικόνα 11.2 Τα περιεχόμενα των επιπέδων μπορούν να εμφανίζονται σαν περιγράμματα. 11-10Eικόνα 11.3 Όλες οι ιδιότητες των επιπέδων παρουσιάζονται στο παράθυρο διαλόγου Layer Properties. 11-12Eικόνα 11.4 Αυτό θα γίνει ένα νέο επίπεδο-οδηγός. 11-13Eικόνα 11.5 Το πρώτο σημείο στο οποίο εμφανίζεται το σύμβολο Frame Shape είναι το καρέ 30.
Εδώ προσαρμόζεται σε μεγαλύτερο μέγεθος από το Σκηνικό, έτσι ώστε να δείχνει ότι έρχεται «απ’έξω». 11-15Eικόνα 11.6 Χρησιμοποιώντας τα περιγράμματα του επιπέδου-οδηγού μπορείτε να τοποθετήσετε το κείμενο με ακρίβεια στην επιθυμητή περιοχή. 11-17Eικόνα 11.7 Μια απλή διαδρομή θα χρησιμοποιηθεί σαν βοήθημα για την καθοδήγηση της κίνησης. 11-18Eικόνα 11.8 Το επίπεδο καθοδήγησης κίνησης (Path) έχει ειδικό εικονίδιο και το καθοδηγούμενο επίπεδο (Ball) εμφανίζεται σε εσοχή.
Μια διακεκομμένη γραμμή διαχωρίζει τα δύο επίπεδα, υποδεικνύοντας ότι αυτά σχετίζονται μεταξύ τους. 11-22Eικόνα 11.9 Το επίπεδο της μάσκας (Spot Motion) δεν εμφανίζει πλέον το εικονίδιο σελίδας -αφού αλλάξετε τον τύπο του σε Mask, το εικονίδιο δείχνει διαφορετικό. 11-23Eικόνα 11.10 Το μασκαρισμένο επίπεδο εμφανίζεται με ειδικό εικονίδιο και εσοχή.
Μία διακεκομμένη γραμμή το διαχωρίζει από το επίπεδο της μάσκας. 12-3Eικόνα 12.1 Το σύμβολο του τροχού (Wheel). 12-5Eικόνα 12.2 Ένα υπόδειγμα στο Σκηνικό (ανεξάρτητα από την προκαθορισμένη συμπεριφορά του πρωτότυπου) μπορεί να έχει οποιαδήποτε συμπεριφορά επιλέγετε από την παλέτα Properties. 12-11Eικόνα 12.3 Η παλέτα Properties σας παρέχει έναν τρόπο για να δίνετε ένα όνομα σε κάθε υπόδειγμα συμβόλου που υπάρχει στο Σκηνικό. 13-3Eικόνα 13.1 Μέσα σ’ ένα σύμβολο κουμπιού θα βλέπετε τέσσερα καρέ με συγκεκριμένα ονόματα. 13-6Eικόνα 13.2 Μια οπτική αλλαγή συμβαίνει και στις τρεις καταστάσεις του κουμπιού: αλλαγή χρώματος στην κατάσταση Over και αλλαγή θέσης στην κατάσταση Down. 13-9Eικόνα 13.3 Το σύμβολο με το οποίο συνδέεται ένα υπόδειγμα μπορεί να αλλάξει, χωρίς να αλλάξει καμία άλλη ιδιότητα (π.χ. η θέση) του υποδείγματος. 13-9Eικόνα 13.4 Με το παράθυρο διαλόγου Swap Symbol μπορείτε να επιλέξετε ένα διαφορετικό σύμβολο. 13-11Eικόνα 13.5 Ένα αόρατο κουμπί δείχνει κάπως έτσι – δεν υπάρχει τίποτα σε κανένα άλλο καρέ, εκτός από αυτό που αντιπροσωπεύει την κατάσταση Hit. 13-12Eικόνα 13.6 Μπορείτε να τοποθετήσετε αόρατα κουμπιά πάνω από οποιοδήποτε σχεδιαστικό αντικείμενο.
Το κλειδί για την επιτυχημένη χρήση του Flash είναι να ξέρετε πάντα την θέση στην οποία βρίσκεστε.
To Flash σας δίνει τη δυνατότητα να κάνετε αλλαγές στα πάντα: στατικά γραφικά animations, κουμπιά και πολλά άλλα.
Ανά πάσα στιγμή θα πρέπει να γνωρίζετε τι ακριβώς αλλάζετε.
Είναι πολύ εύκολο να αποπροσανατολιστείτε και να μην ξέρετε πλέον ποιο στοιχείο αλλάζετε.
Στην ενότητα αυτή θα σας βοηθήσουμε να μάθετε τα απολύτως απαραίτητα για μπορείτε να προσανατολίζεστε στον χώρο εργασίας του Flash.
Το μεγάλο λευκό ορθογώνιο στο κέντρο του χώρου εργασίας του Flash αποκαλείται Σκηνικό (Stage).
To κείμενο, τα γραφικά, οι φωτογραφίες - οτιδήποτε βλέπει ο χρήστης τοποθετείται και σκηνοθετείται στο Σκηνικό (Εικόνα 1.1).
Διάγραμμα ροής χρόνου (Timeline) Ακολουθεί μία σύντομη ξενάγηση στον χώρο εργασίας του Flash. · Το Σκηνικό (Stage) αντιπροσωπεύει το πιο οπτικό στοιχείο του χώρου εργασίας.
Οποιαδήποτε γραφικά τοποθετείτε σ' αυτή την περιοχή θα είναι ορατά στον χρήστη. · Η εργαλειοθήκη (toolbox) περιέχει όλα τα εργαλεία σχεδίασης του Flash (τα οποία είναι πολλά).
Θα καλύψουμε αναλυτικά την εργαλειοθήκη και τα εργαλεία της στο επόμενο κεφάλαιο. · Το Διάγραμμα Ροής Χρόνου (Timeline) περιέχει την αλληλουχία των εικόνων που αποτελούν ένα animation.
To Διάγραμμα Ροής Χρόνου μπορεί επίσης να περιλαμβάνει περισ​σότερα από ένα animations, σε πολλαπλά επίπεδα.
Με τον τρόπο αυτό, συγκεκριμένα γραφικά μπορούν να εμφανίζονται πάνω ή κάτω από άλλα, και μπορείτε επίσης να προβάλλετε ταυτόχρονα πολλαπλά animations. · Οι παλέτες εμφανίζονται πάνω απ' οτιδήποτε άλλο στον χώρο εργασίας.
Μπορούν να οργανώνονται με όποιον τρόπο θέλετε.
Θεωρήστε το Σκηνικό σαν την εικονική επιφάνεια σχεδίασης πάνω στην οποία ζωγραφίζει ένας ζωγράφος, ή συνθέτει φωτογραφίες ένας φωτογράφος.
Ορισμένες φορές θα θέλετε ένα γραφικό να ξεκινά τον ρόλο του έξω από το Σκηνικό και κατόπιν να εμφανίζεται σταδιακά, κινούμενο μέσα στο Σκηνικό.
Η λευκή περιοχή του Σκηνικού περιβάλλεται από την γκρι περιοχή του χώρου εργασίας.
Μπορείτε να εμφανίζετε αυτή την "εκτός Σκηνικού" περιοχή επιλέγοντας την εντολή Work Area (περιοχή εργασίας) από το μενού View. (Η εντολή αυτή είναι διακόπτης δύο θέσεων - την πρώτη φορά που την επιλέγετε ενεργοποιείται, και τη δεύτερη φορά που την επιλέγετε απενεργοποιείται).
Η προεπιλεγμένη κατάσταση της (ενεργοποιημένη) είναι προτιμότερη, επει​δή σας δίνει τη δυνατότητα να τοποθετείτε γραφικά εκτός του Σκηνικού.
Ωστόσο, θα πρέπει να γνωρίζετε ότι οποιεσδήποτε αλλαγές κάνετε στο περιβάλλον εργασίας του προγράμματος με τις εντολές του μενού View, επηρεάζουν μόνο αυτά που βλέπετε εσείς στην οθόνη.
Οι αλλαγές που κάνετε εδώ δεν έχουν καμία επίδραση σ' αυτά που θα βλέπουν οι χρήστες.
Δεν υπάρχουν πολλά περισσότερα να πούμε για το Σκηνικό - είναι απλά ένα ορατό στοιχείο του χώρου εργασίας σας.
Ωστόσο, αξίζει να αναφέρουμε δύο πολύ σημαντικές έννοιες: το μέγεθος του Σκηνικού και τον συντελεστή απεικόνισης (μεγέθυνση/σμίκρυνση ή Ζουμ).
Εξ ορισμού, το Σκηνικό είναι μία ορθογώνια περιοχή με διαστάσεις 550 pixels πλάτος επί 400 pixels ύφος.
Παρακάτω σ' αυτό το κεφάλαιο θα μάθετε πώς μπορείτε να αλλάζετε το πλάτος και το ύψος της ταινίας σας (στην ενότητα που ασχολείται με το παράθυρο διαλόγου Document Properties).
Ωστόσο, οι συγκεκριμένες διαστάσεις σε pixels είναι λιγότερο σημαντικές από το σχήμα της περιοχής του Σκηνικού - δηλαδή, την αναλογία ύψους προς πλάτος (aspect ratio).
Οι απόλυτες τιμές σε pixels δεν είναι τόσο σημαντικές επειδή όταν διανέμετε μία ταινία του Flash μέσω του Web, μπορείτε να ζητήσετε από το Flash να κλιμακώσει την ταινία σας σε οποιεσδήποτε διαστάσεις (σε pixels).
Όχι μόνο μπορείτε να διανέμετε τις ταινίες που δημιουργείτε με το Flash σε οποιοδήποτε μέγεθος (το Flash τα καταφέρνει πολύ καλά στην κλιμάκωση), αλλά καθώς δουλεύετε με το Flash μπορείτε να κάνετε ζουμ σε συγκεκριμένες περιοχές του Σκηνικού για να εμφανίζετε ένα κοντινό πλάνο τους, χωρίς να επηρεάζετε το πραγματικό μέγεθος του Σκηνικού.
Ακολουθήστε τα βήματα της επόμενης εργασίας, στην οποία θα σας παρουσιάσω ορισμένα σημαντικά εργαλεία για το Σκηνικό.
Εργασία: Αλλαγή του Συντελεστή Απεικόνισης του Σκηνικού
Ανοίξτε το Flash.
Από την κεντρική λίστα Create New της αρχικής οθόνης επιλέξτε Flash Document.
Θα αντιμετωπίσετε ένα κενό, ανώνυμο έγγραφο με τίτλο Untitled-1.
Αντί να ξεκινήσετε από το απόλυτο μηδέν, θα ανοίξετε ένα υπάρχον αρχείο.
Επιλέξτε την εντολή File, Open για να ανοίξετε ένα αρχείο από τα έτοιμα δείγματα που περιλαμβάνει το Flash. (π.χ. το C:\Program Files\Macromedia\Flash MX 2004\en\FirstRun\HelpPanel\HowDoI\BasicFlash\finished_files\animation_finished.fla).
Παρατηρήστε την αναδιπλούμενη λίστα που ελέγχει τον συντελεστή απεικόνισης (Zoom) στην πάνω δεξιά γωνία του Σκηνικού (Εικόνα 1.2).
Ο μηχανισμός αυτός σας παρέχει έναν τρόπο για να αλλάζετε τον τρέχοντα συντελεστή απεικόνισης (μεγέθυνση/σμίκρυνση).
Υπάρχουν και άλλοι τρόποι για να αλλάζετε τον συντελεστή απεικόνισης, όπως π.χ. η εντολή View, Magni​fication και το εργαλείο Ζουμ (το κουμπί με τον μεγεθυντικό φακό στη γραμμή εργαλείων σχεδίασης)· θα εξετάσουμε αναλυτικά όλους αυτούς τους τρόπους στο επόμενο κεφάλαιο.
Από την αναδιπλούμενη λίστα επιλέξτε συντελεστή ζουμ 400%.
Παρατηρήστε ότι όλα εμφανίζονται μεγαλύτερα.
Στην πραγματικότητα, δεν έχει αλλάξει το μέγεθος κανενός αντικειμένου - το μόνο που αλλάξατε είναι ο συντελεστής μεγέθυνσής του στην οθόνη.
Κατά πάσα πιθανότητα, σ' αυτό τον συντελεστή μεγέθυνσης δε θα βλέπετε ολόκληρο το Σκηνικό (εκτός κι αν έχετε τεράστια οθόνη).
Ωστόσο, μπορείτε να εμφανίσετε τις υπόλοιπες - αόρατες αυτή τη στιγμή - περιοχές του Σκηνικού με έναν από τους εξής δύο τρόπους: χρησιμοποιώντας τις γραμμές κύλισης που εμφανίζονται στη δεξιά και κάτω πλευρά του παραθύρου, ή χρησιμοποιώντας το εργαλείο Χέρι (Hand tool).
To εργαλείο Χέρι είναι πολύ εύκολα προσπελάσιμο: κρατάτε απλώς πατημένο το πλήκτρο spacebar του πληκτρολο​γίου σας.
Κάντε το τώρα- πατήστε το spacebar, κάντε κλικ και σύρετε.
Η ενέργεια σας είναι το ισοδύναμο της πανοραμικής μετατόπισης (panning) - δηλαδή, εμφανίζετε τις μέχρι τώρα αόρατες περιοχές του Σκηνικού χωρίς να μετακινείτε τίποτα και χωρίς να αλλάζετε τον τρέχοντα συντελεστή απεικόνισης.
Είναι σημαντικό να κατανοήσετε ότι το εργαλείο Χέρι αλλάζει απλώς το τμήμα του Σκηνικού που είναι ανά πάσα στιγμή ορατό (η οθόνη σας λειτουργεί σαν ένα παράθυρο μέσα από το οποίο βλέπετε το Σκηνικό).
Ανοίξτε ξανά την αναδιπλούμενη λίστα Zoom και επιλέξτε Show All (εμφάνιση όλων).
Ανεξάρτητα από το μέγεθος της οθόνης σας, το Flash προσαρμόζει το Σκηνικό έτσι ώστε να εμφανίζεται ολόκληρο στο παράθυρο σας.
Στο μενού View είναι διαθέσιμα δύο άλλα ενδιαφέροντα εργαλεία: το πλέγμα (grid, κάνναβος) και οι γραμμές-οδηγοί (guides).
Επιλέξτε την εντολή View, Grid, Show Grid.
Πίσω απ' όλα τα γραφικά που υπάρχουν στο σκηνικό θα δείτε ένα πλέγμα (το οποίο, φυσικά, είναι αόρατο για τους χρήστες σας), όπως βλέπετε στην Εικόνα 1.3.
Στο επόμενο κεφάλαιο θα μάθετε πώς να χρησιμοποιείτε το πλέγμα για να ευθυγραμμίζετε τέλεια τα γραφικά σας.
Παρατηρήστε ότι από το υπομενού της εντολής View, Grid μπορείτε να επιλέξετε την εντολή Edit Grid, με την οποία μπορείτε να αλλάξετε το χρώμα και το βήμα το πλέγματος.
Εξαφανίστε το πλέγμα επιλέγοντας την εντολή View, Grid, Show Grid (έτσι ώστε να μην εμφανίζεται το σύμβολο μαρκαρίσματος στ' αριστερά της).
Οι γραμμές-οδηγοί (guides) είναι ένα βοηθητικό στοιχείο όπως και το πλέγμα, αλλά αντί να εμφανίζονται σε προκαθορισμένα διαστήματα, μπορείτε να τις τοποθετείτε σε οποιοδήποτέ σημείο θέλετε.
Κατ' αρχήν επιλέξτε την εντολή View, Rulers (έτσι ώστε να εμφανίσετε ένα σύμβολο μαρκαρίσματος δίπλα της).
Μπορείτε τώρα να κάνετε κλικ σε οποιονδήποτε από τους δύο χάρακες και, κρατώντας πατημένο το πλήκτρο του ποντικιού, να σύρετε τον δείκτη μέσα στο Σκηνικό για να δημιουργήσετε και να τοποθετήσετε μία μεμονωμένη γραμμή-οδηγό, όπως βλέπετε στην Εικόνα 1.4.
Μπορείτε να δημιουργείτε κατακόρυφες γραμμές-οδηγούς σέρνοντας τον δείκτη από τον αριστερό χάρακα και οριζόντιες γραμμές-οδηγούς σέρνοντας από τον πάνω χάρακα.
Για να εξαφανίσετε τις γραμμές-οδηγούς σύρετε τες πίσω στον χάρακα.
Όπως ισχύει και με το πλέγμα, έχετε στη διάθεση σας μία εντολή για την αλλαγή των ρυθμίσεων των γραμμών-οδηγών, την View, Guides, Edit Guides.
Κλείστε τα αρχεία που ανοίξατε, χωρίς να τα αποθηκεύσετε.
To Flash διαθέτει τέσσερις γραμμές εργαλείων: τη Βασική (Main), τη γραμμή εργαλείων Controller, τη γραμμή εργαλείων Edit Bar και την εργαλειοθήκη (Toolbox).
Οι πρώτες τρεις γραμμές εργαλείων σας παρέχουν απλώς έναν εναλλακτικό τρόπο για να εκτελείτε εντολές οι οποίες υπάρχουν και στα μενού του προγράμμα​τος.
Η Εργαλειοθήκη σας παρέχει έναν τρόπο για να εισάγετε και να τροποποιείτε κείμενο και γραφικά.
Στο υπομενού της εντολής Window, Toolbars θα βρείτε καταχωρίσεις για τις γραμμές εργαλείων Main, Controller και Edit Bar.
Η Βασική γραμμή εργαλείων περιλαμβάνει κουμπιά για κοινές λειτουργίες οι οποίες βρίσκονται στα μενού File και Edit της εφαρμογής - για παράδειγμα, Open (άνοιγμα), Save (αποθήκευση) και Undo (αναίρεση).
Μπορείτε να μάθετε περισσότερα για τη λειτουργία ενός κουμπιού μιας γραμμής εργαλείων τοποθετώντας απλώς τον δείκτη του ποντικιού πάνω του για λίγο, χωρίς να κάνετε κλικ, μέχρι να εμφανιστεί ένα πλαίσιο με το όνομα του κουμπιού.
Η γραμμή εργαλείων Controller μοιάζει με τους μηχανισμούς ελέγχου μιας συμβατικής συσκευής βίντεο.
Όταν δημιουργείτε animations, μπορείτε να χρησιμοποιείτε τα κουμπιά της γραμμής εργαλείων Controller για την προβολή και τον έλεγχο των animations σας.
Τελικά όμως, η χρήση των συντομεύσεων που διαθέτει το Flash για τις λειτουργίες της γραμμής εργαλείων Controller θα σας γίνει δεύτερη φύση και μπορεί να μην χρειάζεστε καθόλου αυτή τη γραμμή εργαλείων.
Ελέγχετε την ορατότητα της εργαλειοθήκης χρησιμοποιώντας την εντολή Window, Tools.
Όμοιο με πολλές άλλες γραμμές εργαλείων, η εργαλειοθήκη έχει δυνατότητα σταθεροποίησης.
Η προκαθορισμένη θέση της είναι σταθεροποιημένη στο αριστερό άκρο του παραθύρου του Flash.
Η εργαλειοθήκη χρησιμοποιείται κυρίως για τη σχεδίαση στο Σκηνικό.
Στην πραγματικότητα, η εργαλειοθήκη χωρίζεται σε αρκετούς τομείς ή ενότητες: Tools (εργαλεία), View (προβολή), Colors (χρώματα) και Options (επιλογές).
Τα εργαλεία της ενότητας Tools σας επιτρέπουν να δημιουργείτε γραφικά και κείμενο (με τα εργαλεία Γραμμών και Κειμένου), να τροποποιείτε τα γραφικά σας (με τα εργαλεία Διαγραφής και Γεμίσματος) και να επιλέγετε τα γραφικά αντικείμενα σας (με τα εργαλεία Επιλογής και Λάσο).
Θα αναφερθούμε αναλυτικά σε όλα αυτά τα εργαλεία στο επόμενο κεφάλαιο.
Η ενότητα View σας επιτρέπει να αλλάξετε την προβολή του Σκηνικού (όπως κάνατε και στην προηγουμένη εργασία).
Η ενότητα Colors σας παρέχει έλεγχο πάνω στα χρώματα των αντικειμένων που σχεδιάζετε.
Τέλος, η ενότητα Options εμφανίζει τους επιπλέον "τροποποιητές" (modifiers) που υπάρχουν για συγκεκριμένα εργαλεία.
Ανάλογα με το επιλεγμένο εργαλείο μπορεί να μην βλέπετε τίποτα σ' αυτή την ενότητα της εργαλειοθήκης.
Το Διάγραμμα Ροής Χρόνου Θα εξετάσουμε αναλυτικά το Διάγραμμα Ροής Χρόνου (Timeline) όταν θ' αρχίσουμε να ασχολού​μαστε με το animation, στο Κεφάλαιο 7 αυτού του βιβλίου.
Ωστόσο, αυτή είναι μία καλή στιγμή για να κάνουμε μία σύντομη ξενάγηση στο Διάγραμμα Ροής Χρόνου.
Το Διάγραμμα Ροής Χρόνου περιέχει την αλληλουχία των μεμονωμένων εικόνων που απαρτίζουν ένα animation.
Όταν ο χρήστης παρακολουθεί το animation σας, θα βλέπει την εικόνα του καρέ 1, κατόπιν την εικόνα του καρέ 2, κ.ο.κ.
Είναι σαν να παίρνετε το φιλμ μιας συμβατικής ταινίας και να το ξετυλίγετε οριζόντια, κατά πλάτος της οθόνης, με την αρχή του στ' αριστερά και το τέλος του προς τα δεξιά.
Όταν αρχίζετε να δημιουργείτε animations, το Διάγραμμα Ροής Χρόνου θα περιλαμβάνει πολλά οπτικά στοιχεία τα οποία έχουν σαν στόχο να σας βοηθήσουν.
Για παράδειγμα, μπορείτε να εξακριβώσετε στα γρήγορα τη διάρκεια ενός animation ρίχνοντας απλώς μία ματιά στο Διάγραμ​μα Ροής Χρόνου.
Επίσης, το Flash χρησιμοποιεί συγκεκριμένα εικονίδια και κωδικοποίηση με βάση τα χρώματα στο Διάγραμμα Ροής Χρόνου· έτσι, μπορείτε να διακρίνετε με μία ματιά την εξέλιξη ενός animation.
Επιπρόσθετα με τα καρέ (frames), το Διάγραμμα Ροής Χρόνου σας επιτρέπει να έχετε όσα επίπεδα (layers) θέλετε στα animations που δημιουργείτε.
Όπως ισχύει και σε πολλά άλλα σχεδιαστικά προγράμματα, τα αντικείμενα που σχεδιάζετε σε ένα επίπεδο εμφανίζονται κάτω ή πάνω από τα αντικείμενα που βρίσκονται σε άλλα επίπεδα.
Κάθε επίπεδο θα περιέχει ένα ξεχωριστό animation. (Στο παράδειγμα παραπάνω σ' αυτό το κεφάλαιο, ίσως παρατηρήσατε ότι υπήρχαν αρκετά επίπεδα).
Με τον τρόπο αυτό μπορούν να προβάλλονται ταυτόχρονα πολλαπλά animations.
Χρησιμοποιώντας επίπεδα και ειδικά εφέ (όπως το μασκάρισμα) μπορείτε να δημιουργέ πολύπλοκα animations.
Θα μάθετε περισσότερα για τα επίπεδα στο Κεφάλαιο 11 αυτού του βιβλίου.
Αναμφίβολα θα αντιμετωπίσετε πολύ περισσότερα παράθυρα στο Flash, πέρα από το Σκηνικό, τις γραμμές εργαλείων και το Διάγραμμα Ροής Χρόνου (αν και αυτά είναι τα βασικότερο παράθυρα που θα χρησιμοποιείτε).
Σ' αυτή την ενότητα θα εξετάσουμε ορισμένα επιπλέον παράθυρα του Flash, τα οποία θα χρησιμοποιείτε συχνά.
Οι παλέτες (panels) σας επιτρέπουν να εμφανίζετε και να αλλάζετε τις ιδιότητες των αντικειμένων.
Αν και σ' αυτό το κεφάλαιο θα ρίξουμε μόνο μία σύντομη ματιά στις παλέτες, θα πρέπει οπωσδήποτε να γνωρίσετε όλες τις παλέτες και να κατανοήσετε τη λειτουργία τους. (Θα βρείτε όλες τις διαθέσιμες παλέτες στο υπομενού της εντολής Window, Design Panels ή Development Panels ή Other Panels).
Επειδή το Flash περιέχει πολλές παλέτες, παρακάτω σ' αυτό το κεφάλαιο θα μάθετε πώς να τις οργανώνετε έτσι ώστε να ταιριάζουν με το δικό σας στιλ εργασίας.
Όπως θα δείτε, η χρήση των παλετών είναι απλή υπόθεση.
Οι παλέτες λειτουργούν με πολύ συγκεκριμένο τρόπο.
Αν και μια παλέτα μπορεί να είναι ανοικτή χωρίς να έχετε επιλέξει κάποιο αντικείμενο, σ' αυτή την περίπτωση οποιαδήποτε αλλαγή κάνετε στην παλέτα δεν πρόκειται να επηρεάσει τίποτα.
Για να εμφανίσετε ή να αλλάξετε τις ιδιότητες ενός συγκεκριμένου αντικείμε​νου, θα πρέπει πρώτα να το επιλέξετε.
Εργασία: Χρήση της Παλέτας Properties για την Εξέταση και Αλλαγή των Χρωμάτων Σ' αυτή την εργασία θα χρησιμοποιήσετε την παλέτα Properties για να εξετάσετε και να αλλάξετε τα χρώματα γεμίσματος ενός ολοκληρωμένου animation.
Ακολουθήστε τα παρακάτω βήματα:
Φορτώστε το αρχείο animation C:\Program Files\Macromedia\Flash MX 2004\en\FirstRun\HelpPanel\HowDoI\BasicFlash\finished_files\drawing_finished.fla
Στην κορυφή της περιοχής επιπέδων, στ' αριστερά του Διαγράμματος Ροής Χρόνου, κάντε κλικ στο εικονίδιο λουκέτου για να ξεκλειδώσετε όλα τα επίπεδα· αλλιώς, δε θα μπορέσετε να κάνετε καμία αλλαγή επειδή κάθε επίπεδο αυτού του αρχείου κλειδώθηκε πριν από την τελική αποθήκευση του (Εικόνα 1.5).
Το εικονίδιο για το κλείδωμα/ξεκλείδωμα όλων των επιπέδων
Στη συνέχεια θα αλλάξετε το χρώμα του κάδρου.
Επιλέξτε την εντολή Window, Properties (Η εντολή αυτή είναι διακόπτης δύο θέσεων’ εάν η παλέτα Properties ήταν ήδη ορατή, η επιλογή αυτής της καταχώρισης από το μενού θα έχει σαν αποτέλεσμα την εξαφάνιση της.
Σ’ αυτή την περίπτωση θα έπρεπε να επιλέξετε ξανά την ίδια εντολή από το μενού για να επανεμφανίσετε αυτή την παλέτα).
Επιλέξτε το εργαλείο με το βέλος (εργαλείο Επιλογής) από την πάνω αριστερή γωνία της εργαλειοθήκης (μπορείτε επίσης να πατήσετε το πλήκτρο συντόμευσης V).
Κάντε κλικ στο σχήμα στα δεξιά στο Σκηνικό.
Παρατηρήστε ότι το δείγμα στο κουμπί επιλογής χρώματος γεμίσματος της παλέτας Properties εμφανίζεται μ' αυτό το χρώμα.
Πατήστε και κρατήστε πατημένο το πλήκτρο του ποντικιού στο δείγμα χρώματος γεμίσματος και επιλέξτε ένα άλλο χρώμα από την παλέτα που εμφανίζεται, όπως φαίνεται στην Εικόνα 1.6.
Η χρήση της παλέτας Properties είναι μόνο ένας από τους τρόπους που σας παρέχει το Flash για να αλλάζετε το χρώμα γεμίσματος ενός αντικειμένου.
Κάντε κλικ στο σχήμα αριστερά στο Σκηνικό.
Παρατηρήστε ότι το δείγμα στην παλέτα Properties ενημερώνεται, εμφανίζοντας ένα μπλε χρώμα γεμίσματος.
Η παλέτα Properties αντικατοπτρίζει πάντα τις ιδιότητες του τρέχοντος επιλεγμένου αντικειμένου.
Η χρήση της παλέτας Properties είναι σχετικά απλή.
Ορισμένες φορές χρησιμοποιούνται ντεγκραντέ (διαβαθμίσεις χρωμάτων/τόνων) σαν χρώματα γεμίσματος.
Θα μάθετε τα πάντα για τα ντεγκραντέ στο Κεφάλαιο 4.
Κρατήστε ανοικτό αυτό το αρχείο· θα το χρησιμοποιήσετε στην επόμενη εργασία.
Η παλέτα Info σας επιτρέπει να εξετάζετε και να χειρίζεστε τις "οπτικές" ιδιότητες των αντικειμένων - συγκεκριμένα, το πλάτος και το ύψος, καθώς επίσης και την οριζόντια/κατακόρυφη τοποθέτηση τους.
Σ' αυτή την ενότητα θα εξερευνήσετε το αρχείο που αφήσατε ανοικτό από την προηγουμένη εργασία, αλλά αυτή τη φορά θα χρησιμο​ποιήσετε την παλέτα Info.
Δώστε Window, Design Panels, Info για να εμφανιστεί η παλέτα.
Βεβαιωθείτε ότι έχετε ενεργοποιημένο το εργαλείο Επιλογής και κάντε κλικ σε διάφορα τμήματα του σχεδίου που βλέπετε στην οθόνη.
Παρακολουθήστε πώς ενημερώνονται οι τιμές στην παλέτα Info.
Παρατηρήστε ότι οι αριθμοί που εμφανίζονται στο κάτω τμήμα της παλέτας ενημερώνονται διαρκώς, οποτεδήποτε μετακινείτε τον δείκτη του ποντικιού.
Κάντε κλικ σε μια έδρα του τρισδιάστατου σχήματος στα αριστερά και παρατηρήστε ότι το πλάτος (width) και το ύψος (height) εμφανίζονται στην παλέτα Info.
Επίσης, όπως βλέπετε, η θέση του κάδρου αναφέρεται στα πεδία Χ και Υ.
Το πεδίο Χ εμφανίζει την οριζόντια απόσταση από το αριστερό άκρο της οθόνης, ενώ το πεδίο Υ εμφανίζει την κατακόρυφη απόσταση από το πάνω άκρο της οθόνης προς τα κάτω (και οι δυο αποστάσεις εκφράζονται σε pixels).
Χρησιμοποιήστε τα βελάκια του πληκτρολογίου σας για να μετακινήσετε το σχήμα· θα παρατηρήσετε ότι οι συντεταγμένες Χ και Υ στην παλέτα Info αλλάζουν.
Επιπρόσθετα με το γεγονός ότι σας επιτρέπουν να εξετάζετε διάφορες ιδιότητες, οι παλέτες σας επιτρέπουν επίσης να αλλάζετε τις ιδιότητες.
Κατά συνέπεια, εάν πληκτρολογήσει μία μεγαλύτερη τιμή στο πεδίο Χ και πατήσετε Tab, θα δείτε το σχήμα να μετακινείται στο Σκηνικό.
Μπορείτε να αλλάξετε το πλάτος και το ύψος οποιουδήποτε αντικειμένου με το ίδιο ακριβώς τρόπο - για παράδειγμα, μπορείτε να προσαρμόσετε δύο αντικείμενα ώστε να έχουν το ίδιο πλάτος, χρησιμοποιώντας την παλέτα Info.
Η Βιβλιοθήκη (Library) είναι το ιδανικό σημείο αποθήκευσης για όλα τα στοιχεία πολυμέσων ιτο χρησιμοποιείτε σε ένα αρχείο του Flash.
Τα αντικείμενα που τοποθετείτε στη Βιβλιοθήκη μπορούν να χρησιμοποιούνται κατ' επανάληψη, όσες φορές θέλετε μέσα σε ένα αρχείο - και ανεξάρτητα από το πόσες φορές χρησιμοποιείτε το ίδιο αντικείμενο, το μέγεθος το αρχείου σας δεν αυξάνεται σημαντικά!
Για παράδειγμα, εάν έχετε μία εικόνα ενός σύννεφου και την τοποθετήσετε στη Βιβλιοθήκη, μπορείτε να χρησιμοποιήσετε 100 αντίγραφα της στο Σκηνικό (δημιουργώντας έναν τεράστιο ουρανό γεμάτο με σύννεφα), αλλά βαθιά μέσα στο αρχείο το Flash υπάρχει μόνο μία εικόνα με το σύννεφο.
Η χρήση της Βιβλιοθήκης είναι ένας τρόπος για να διατηρείτε στο ελάχιστο δυνατό το μέγεθος αρχείου των ταινιών που δημιουργείτε.
Στην πράξη, η Βιβλιοθήκη χρησιμοποιείται με δύο βασικούς τρόπους: για την επεξεργασία ή τη συντήρηση αντικειμένων.
Ίσως χρειαστεί να τροποποιήσετε ένα στοιχείο αποθηκευμένο στη Βιβλιοθήκη (αποκαλείται σύμβολο - symbol)· σ' αυτή την περίπτωση, τροποποιείτε τα περιεχόμενα της Βιβλιοθήκης.
Επίσης, ίσως χρειαστεί να προσπελάσετε τη Βιβλιοθήκη απλά και μόνο για να οργανώσετε τα περιεχόμενα της ή για να δημιουργήσετε αντίγραφα (υποδείγματα, instances) των συμβόλων που περιέχει στην ταινία σας.
Μπορείτε να ανοίξετε τη Βιβλιοθήκη από τη γραμμή εργαλείων Εκκίνησης, ή με την εντολή Window, Library (ή πατώντας Ctrl + L).
Η Βιβλιοθήκη εμφανίζει το όνομα κάθε συμβόλου που περιέχει.
Μπορείτε να ταξινομήσετε τη λίστα των συμβόλων κατά όνομα, ημερομηνία τροποποίησης, είδος, κ.λ.π. - με τον ίδιο τρόπο που θα ταξινομούσατε τη λίστα αρχείων σ' ένα παράθυρο φακέλου του υπολογιστή σας.
Αφού επιλέξετε μία καταχώ​ριση (με ένα κλικ) εμφανίζεται ένα δείγμα προεπισκόπησης του συγκεκριμένου συμβόλου και μπορείτε να κάνετε αλλαγές σ' αυτό μέσω του μενού Options (στην πάνω δεξιά γωνία του παραθύρου Βιβλιοθήκης), ή μέσω του μενού που εμφανίζεται όταν κάνετε κλικ με το δεξιό πλήκτρο του ποντικιού πάνω σε ένα σύμβολο.
Επιλογές όπως οι Rename (μετονομασία), Properties... (ιδιότητες) και Move To Folder... (μετακίνη​ση σε φάκελο) ανήκουν στη γενική κατηγορία "συντήρησης" της Βιβλιοθήκης.
Για να χρησιμοποιή​σετε ένα σύμβολο από τη Βιβλιοθήκη στην ταινία σας, σύρετε το απλώς από το παράθυρο της Βιβλιοθήκης πάνω στο Σκηνικό.
Τέλος - αλλά μην το δοκιμάσετε ακόμη - μπορείτε να τροποποιή​σετε τα περιεχόμενα οποιουδήποτε συμβόλου της Βιβλιοθήκης είτε επιλέγοντας την εντολή Edit από το μενού Options, είτε κάνοντας διπλό κλικ πάνω στο σύμβολο, στο παράθυρο της Βιβλιοθήκης (εάν κάνετε διπλό κλικ στο όνομα του συμβόλου αλλάζετε απλώς το όνομα του).
Εδώ ολοκληρώνεται η σύντομη εισαγωγή μας στη Βιβλιοθήκη· θα ασχοληθούμε περισσότερο με τη Βιβλιοθήκη του Flash από το Κεφάλαιο 5 και μετά.
Στα πρώτα στάδια της δημιουργίας οποιασδήποτε ταινίας, θα πρέπει να καθορίζετε ορισμένες σημαντικές ρυθμίσεις.
Οι περισσότερες από αυτές περιλαμβάνονται στο παράθυρο διαλόγου Document Properties (ιδιότητες ταινίας), το οποίο μπορείτε να εμφανίζετε με την εντολή Modify, Document, ή κάνοντας διπλό κλικ στο κάτω άκρο του Διαγράμματος Ροής Χρόνου (εκεί που βλέπετε το "12.0 fps").
Εμφανίστε το παράθυρο διαλόγου Document Properties (Εικόνα 1.7) για να πειραμα​τιστείτε με ορισμένες από τις ρυθμίσεις του.
Πρώτα απ' όλα, βεβαιωθείτε ότι η επιλογή Ruler Units (μονάδες του χάρακα) είναι ορισμένη σε Pixels.
Τα pixels είναι η στάνταρ μονάδα μέτρησης στον κόσμο των πολυμέσων και στις ιστοσελίδες.
Είναι σημαντικό να ορίσετε τις μονάδες του χάρακα σε Pixels, επειδή η ρύθμιση αυτή επηρεάζει αρκετά άλλα παράθυρα διαλόγου (συμπεριλαμβανομένης και της παλέτας Info).
Δίπλα στην επιλογή Background Color βλέπετε ένα κουμπί επιλογής χρώματος, το οποίο, όταν κάνετε κλικ πάνω του, σας επιτρέπει να αλλάξετε το χρώμα του Σκηνικού.
Αυτό δεν είναι τόσο χρήσιμο όσο ίσως πιστεύετε, επειδή όταν δημοσιεύετε μία ταινία στο Web, μπορείτε να καθορίσετε οποιοδήποτε χρώμα φόντου θέλετε - το χρώμα που επιλέγετε υπερισχύει έναντι αυτής της ρύθμισης.
Μπορείτε ελεύθερα να αλλάξετε το χρώμα φόντου ανά πάσα στιγμή.
Πιθανώς το γκρι θα είναι ευκολότερο για τα μάτια σας, ή μπορεί να προτιμάτε το μαύρο για την ευκολότερη επιλογή των γραφικών σας.
Κάντε οτιδήποτε θέλετε - όχι μόνο μπορείτε να αλλάξετε αυτή τη ρύθμιση αργότερα, αλλά θα πρέπει να ξέρετε ότι επηρεάζει το χρώμα του Σκηνικού μόνο για όσο χρόνο επεξεργάζεστε τα αντικείμενα σας εκεί.
Δυο άλλες ρυθμίσεις του παραθύρου διαλόγου Document Properties είναι ιδιαίτερα σημαντικές και θα πρέπει να τις καθορίζετε στα πρώτα στάδια οποιουδήποτε έργου: οι Frame Rate (ταχύτητα καρέ) και Dimensions (διαστάσεις).
Η ρύθμιση Frame Rate καθορίζει την ταχύτητα με την οποία θα προσπαθήσει το Flash να αναπαράγει την ταινία σας - δηλαδή, πόσα καρέ θα προβάλει ανά δευτερόλεπτο.
Είπα "θα προσπαθήσει" επειδή ορισμένοι από τους χρήστες σας μπορεί να μην έχουν υπολογιστή αρκετά γρήγορο για να τηρήσει αυτή την ταχύτητα, περίπτωση στην οποία το Flash δε θα μπορεί να εμφανίσει τόσα καρέ ανά δευτερόλεπτο, αλλά λιγότερα.
To Flash δεν υπερβαίνει ποτέ την ταχύτητα καρέ που καθορίζετε, αλλά εάν οι συνθήκες δεν το επιτρέπουν, είναι πιθανό να μην καταφέρει να κρατήσει αυτή την ταχύτητα.
Οι διαστάσεις είναι σημαντικές μόνο εφόσον επηρεάζουν την αναλογία (ύψος προς πλάτος) του Σκηνικού σας, όπως αναφέραμε παραπάνω.
Θα πρέπει να αποφασίσετε από την αρχή το σχήμα που θα έχει το Σκηνικό σας (δεν μπορεί να είναι στρογγυλό).
Θέλετε εμφάνιση ευρείας οθόνης, σε στυλ "σινεμασκόπ";
Θέλετε τετράγωνο Σκηνικό;
Θα μπορούσατε να χρησιμοποιήσετε ένα στενόμακρο ορθογώνιο σχήμα για το Σκηνικό σας εάν για παράδειγμα θέλετε να δημιουργήσετε μία γραμμή εργαλείων για την αριστερή πλευρά μιας ιστοσελίδας.
Θα πρέπει να οριστικοποιείτε το στοιχείο αυτό πριν ξεκινήσετε τη δημιουργία της ταινίας σας, επειδή το σχήμα του Σκηνικού επηρεάζει την τοποθέτηση των γραφικών, ενώ η αλλαγή του σχήματος του Σκηνικού οποιαδήποτε άλλη στιγμή κατά την εξέλιξη της ταινίας απαιτεί πολλές μετακινήσεις αντικειμένων.
Οι άνθρωποι μπερδεύουν συχνά την ταχύτητα προβολής των καρέ με την αίσθηση της ταχύτη​τας των αντικειμένων, η οποία είναι κάτι εντελώς διαφορετικό - ένα οπτικό εφέ.
Όσοι ασχολού​νται με τη δημιουργία animations (οι animators) χρησιμοποιούν διάφορα κόλπα για να κάνουν κάτι να δείχνει ότι επιταχύνεται κατά πλάτος της οθόνης, ακόμη και όταν χρησιμοποιούν χαμηλή ταχύτητα καρέ.
Για παράδειγμα, εάν δείτε μία εικόνα αυτοκινήτου στην αριστερή πλευρά της οθόνης και ένα κλάσμα του δευτερολέπτου αργότερα βρεθεί στη δεξιά πλευρά της οθόνης, αυτό λέει στο μυαλό σας ότι το αυτοκίνητο κινείται γρήγορα.
Ωστόσο, ένα τέτοιο κόλπο απαιτεί μόνο δύο καρέ - με ταχύτητα καρέ 4 fps, το δεύτερο καρέ εμφανίζεται μόνο ένα τέταρτο του δευτερολέπτου μετά από το πρώτο!
Η ταχύτητα καρέ ελέγχει την οπτική ανάλυση.
Δηλαδή, σε πόσα γραφικά στοιχεία πληροφορίας υποδιαιρείται κάθε δευτερόλεπτο.
Τα τέσσερα καρέ ανά δευτερόλεπτο μπορεί να δίνουν την αίσθηση μη-ομαλής κίνησης - συμβαίνουν τέσσερις μεταβολές το δευτερόλεπτο.
Ωστόσο, τα 30 fps (η ταχύτητα προβολής των καρέ στην τηλεόραση) είναι τόσο μεγάλη, που είναι απίθανο να μπορέσετε να διακρίνετε τη μεταβολή μεταξύ των μεμονω​μένων καρέ (αν και στην πραγματικότητα αυτό ακριβώς συμβαίνει).
Παρεμπιπτόντως, μπορείτε να μετακινήσετε ένα αυτοκίνητο κατά πλάτος της οθόνης στο 1/4 του δευτερολέπτου χρησιμο​ποιώντας 60 fps - απλά θα χρειαζόσασταν 15 καρέ.
Θα ασχοληθούμε αναλυτικά μ' αυτό το θέμα στο Κεφάλαιο 7 και στο Κεφάλαιο 21 του παρόντος βιβλίου.
Η πιο κοινή χρήση του Flash είναι η δημιουργία animations με χαρακτηριστικά "διαλογικότητας”, τα οποία δημοσιεύετε στο Web.
Η πληθώρα των τύπων αρχείων που εμπλέκονται στο animation και στα πολυμέσα μπορεί να φοβίσει τον αρχάριο χρήστη.
Κατ' ελάχιστον θα πρέπει να γνωρίζετε τους ακόλουθους τρεις τύπους αρχείων: πηγαία αρχεία ταινίας με επέκταση .fla, εξαγόμενα (τελικά) αρχεία ταινίας με επέκταση .swf, και HTML αρχεία (με επεκτάσεις .htm, ή .html).
Πηγαία Αρχεία Ταινίας Ο ένας από τους δύο βασικούς τύπους αρχείων στο Flash είναι τα πηγαία αρχεία ταινίας, τα οποία αποθηκεύονται κατά την εξέλιξη ενός έργου σας.
Τα αρχεία αυτά χρησιμοποιούν την επέκταση .fla.
Μπορείτε να ανοίξετε και να τροποποιήσετε οποιοδήποτε .fla αρχείο, υπό τον όρο ότι έχετε το Flash.
Αυτό είναι το πηγαίο αρχείο σας.
Έχοντας το πηγαίο αρχείο μπορείτε να παράγετε άλλους τύπους αρχείων, αλλά το αντίστροφο δεν ισχύει - δεν μπορείτε να αναπαράγετε το .fla αρχείο από ένα "τελικό" .swf αρχείο ταινίας (εκτός φυσικά κι αν το δημιουργήσετε από την αρχή).
Εάν μοιράζεστε τα αρχεία σας με συναδέλφους οι οποίοι θέλουν να έχουν πρόσβαση στο πηγαίο αρχείο, θα πρέπει να τους δίνετε τα .fla αρχεία των έργων σας.
Οποιοσδήποτε χρησιμοποιεί το Flash (σε Mac ή Windows) μπορεί να ανοίξει και να τροποποιήσει το αρχείο που δημιουργείτε.
Ωστόσο, δεν μπορείτε να ενσωματώνετε τα .fla αρχεία σας σε ιστοσελίδες και να τα δημοσιεύετε στο Web - είναι απλώς τα αρχεία που αποθηκεύουν το "πηγαίο" υλικό σας.
Εξαγόμενα ή Τελικά Αρχεία Ταινίας Αφού ολοκληρώσετε την δημιουργία του πηγαίου αρχείου και είστε έτοιμοι να δημοσιεύσετε το δημιούργημα σας, εξάγετε το πηγαίο αρχείο σε ένα τελικό αρχείο ταινίας, σε μορφή .swf.
To τελικό αρχείο ταινίας αναφέρεται επίσης σαν αρχείο "Flash Player".
Ένα .swf αρχείο μπορεί να προβάλλεται στην οθόνη οποιουδήποτε χρήστη χρησιμοποιεί μία εφαρμογή Web browser με εγκατεστημένο το πρόσθετο Flash Player.
Το ακροατήριο σας δεν μπορεί να κάνει αλλαγές στο .swf αρχείο - μπορεί μόνο να το παρακολουθήσει.
Η διαδικασία που απαιτείται για τη δημιουργία ενός .swf αρχείου είναι απλή.
Ανοίγετε ένα πηγαίο (.fla) αρχείο, επιλέγετε την εντολή File, Export, Export Movie... και καθορίζετε το όνομα και τη θέση του .swf αρχείου.
Αν και υπάρχουν αρκετές λεπτομέρειες στη διαδικασία, το σημαντικό στοιχείο που πρέπει να κατανοήσετε εδώ είναι ότι η εξαγωγή παράγει πάντα ένα νέο τελικό αρχείο ταινίας (με επέκταση .swf), αλλά το πηγαίο (.fla) αρχείο παραμένει άθικτο.
Η διαδικασία είναι παρόμοια με την εντολή Save As ή Save a Copy As, η οποία υπάρχει σε πολλές εφαρμογές (Εικόνα 1.8).
Οτιδήποτε κι αν κάνετε, καλό θα είναι να κρατάτε πάντα ένα αντίγραφο του πηγαίου (.fla) αρχείου.
Ανά πάσα στιγμή μπορείτε να δημιουργήσετε ένα νέο .swf αρχείο από το πηγαίο αρχείο σας.
HTML Αρχεία στα Οποία Ενσωματώνεται το .swf Αρχείο Εάν έχετε οποιαδήποτε εμπειρία στη δημιουργία HTML αρχείων, η βασική διαδικασία ενσωμάτωσης ενός .swf αρχείου σε μία ιστοσελίδα θα πρέπει να σας φανεί απλή.
Εάν δεν έχετε εμπειρία στην HTML καλό θα είναι να μάθετε λίγα περισσότερα γι' αυτή τη γλώσσα, αλλά δεν είστε υποχρεωμένοι να το κάνετε.
Όταν επισκέπτεστε μία ιστοσελίδα, στην πραγματικότητα δεν πάτε πουθενά.
Αντίθετα, η εφαρμογή Web browser που χρησιμοποιείτε μεταφέρει (download) στον υπολογιστή σας ένα αρχείο κειμένου - συνήθως με επέκταση .htm ή .html - και το τοποθετεί σε μία προσωρινή θέση στον σκληρό σας δίσκο.
Αυτό το HTML αρχείο δεν περιέχει μόνο το κείμενο που βλέπετε στην ιστοσελίδα, αλλά και συγκεκριμένες οδηγίες, συμπεριλαμβανομένων των οδηγιών για το στυλ και το μέγεθος γραμματοσειράς.
Επιπρόσθετα, το HTML αρχείο περιέχει πληροφορίες για τις εικόνες που υποτίθεται ότι εμφανίζονται σε μία ιστοσελίδα - λεπτομέρειες όπως το όνομα αρχείου της εικόνας και η θέση αποθήκευσης της.
Η ενσωμάτωση ενός .swf αρχείου του Flash σε μία ιστοσελίδα είναι τόσο εύκολη, όσο και η ενσωμάτωση μιας εικόνας.
Μπορείτε να συμπεριλάβετε ορισμένες επιπλέον λεπτομέρειες (επιπρόσθετα με το όνομα του .swf αρχείου), όπως π.χ. το χρώμα φόντου, το εάν θέλετε η ταινία να επαναλαμβάνεται διαρκώς (loop) και ορισμένες άλλες ρυθμίσεις, ειδικές για τις ταινίες του Flash.
Για να διευκολύνει αυτή τη διαδικασία, το Flash περιλαμβάνει μία λειτουργία με όνομα Publish (δημοσίευση), η οποία σας καθοδηγεί σε όλα τα βήματα που απαιτούνται για τη δημιουργία του .swf και του .html αρχείου.
Μπορείτε να καθορίσετε όλες τις λεπτομέρειες της δημοσίευσης με τις ρυθμίσεις τα παραθύρου διαλόγου Publish Settings (Εικόνα 1.9).
Σχεδίαση στο Σκηνικό Όπως ίσως θυμάστε από το προηγούμενο κεφάλαιο, οτιδήποτε βλέπει το ακροατήριο παρουσιάζεται στο Σκηνικό.
Ορισμένες φορές θα θέλετε ένα γραφικό να ξεκινά τη ζωή του από το Σκηνικό και να εμφανίζεται μέσα σ' αυτό αφού του προσδώσετε κίνηση.
Για να σχεδιάσετε κάτι έξω από το Σκηνικό θα πρέπει να έχετε ενεργοποιημένη την εντολή View, Work Area.
Συνιστάται να αφήσετε ενεργοποιημένη την εντολή αυτή.
Θα πρέπει ωστόσο να κατανοήσετε ότι η γκρι περιοχή που θεωρείται "έξω από το Σκηνικό" δεν εμφανίζεται στην τελική έκδοση ταινίας σας.
Το Σκηνικό είναι η λευκή ορθογώνια περιοχή μέσα στο παράθυρο του Flash.
Στην προκαθορισμένη διαμόρφωση του Flash, τα εργαλεία σχεδίασης που έχετε στη διάθεσή σας εμφανίζονται στην εργαλειοθήκη, στην αριστερή πλευρά της οθόνης, όπως βλέπετε στην Εικόνα 2.1.
Εάν τα εργαλεία δεν είναι ορατά, χρησιμοποιήστε την εντολή Window, Tools για να τα εμφανίσετε.
Εργαλείο Τμηματικής Επιλογής
Εργαλείο Ελεύθερου Μετ/σμού Εργαλείο Μετ/σμού Γεμίσματος
Επιλογή Χρώματος Περιγράμματος
Επιλογή Χρώματος Γεμίσματος
Αυτή είναι η καταλληλότερη στιγμή για να εξετάσουμε τη χρήση των εργαλείων σχεδίασης.
Σ' αυτό το κεφάλαιο θα παρουσιάσουμε όλα τα εργαλεία σχεδίασης, αν και θα αναβάλουμε την εξέταση των προχωρημένων τεχνικών για το Κεφάλαιο 4.
Να έχετε υπόψη ότι, αν και ορισμένα εργαλεία δημιουργούν πράγματι γραφικά αντικείμενα (όπως π.χ. τα εργαλεία Μολύβι και Πινέλο), άλλα σας βοηθούν απλώς να τροποποιήσετε ή να εξετάσετε με διαφορετικό βαθμό λεπτομέρειας τα γραφικά σας (π.χ. τα εργαλεία Επιλογής και Ζουμ).
Σ' αυτό το κεφάλαιο θα μάθετε πώς να δημιουργείτε και πώς να τροποποιείτε τα γραφικά σας.
Τα Δημιουργικά Εργαλεία του Flash Αν και τα εργαλεία ελέγχου απεικόνισης (Χέρι και Ζουμ) είναι χρήσιμα, δεν παράγουν πραγματικό έργο και δεν αλλάζουν τα περιεχόμενα του αρχείου σας.
Για να παράγετε έργο στο Flash, θα πρέπει είτε να δημιουργήσετε τα δικά σας γραφικά, είτε να προσαρμόσετε υπάρχοντα γραφικά.
Θα ξεκινήσουμε με τις διαδικασίες δημιουργίας γραφικών έτσι θα μπορέσετε να δημιουργήσετε κάτι για να το χειριστείτε αργότερα.
Πρώτα θα γνωρίσετε κάθε εργαλείο ατομικά και κατόπιν θα μάθετε πώς να τα χρησιμοποιείτε σε συνδυασμό.
Δύο εργαλεία είναι διαθέσιμα για τη σχεδίαση γραμμών: το εργαλείο Γραμμών (Line tool) και το εργαλείο Μολύβι (Pencil tool).
Οι γραμμές μπορούν να έχουν χρώμα, πάχος και στυλ περιγράμ​ματος.
Αυτό είναι ενδιαφέρον, επειδή ο γεωμετρικός ορισμός μιας γραμμής - η απόσταση μεταξύ δύο σημείων - δεν κάνει καμία αναφορά σε χρώμα, πάχος ή στυλ.
Θεωρήστε τις γραμμές του Flash σαν αντικείμενα τα οποία συμβαίνει να μπορούν να δέχονται χρώμα, πάχος και στυλ περιγράμματος (π.χ. διακεκομμένο, διάστικτο, ή συνεχές).
Μπορείτε να αλλάζετε οποιεσδήποτε από τις ιδιότητες περιγράμματος ανά πάσα στιγμή, χωρίς να επηρεάζετε το ίδιο το αντικείμενο της γραμμής.
Αυτά με τη θεωρία περί των γραμμών.
Στην ακόλουθη εργασία, θα σχεδιάσετε μερικές γραμμές.
Εργασία: Σχεδίαση και Προσαρμογή Γραμμών Σ' αυτή την εργασία θα σχεδιάσετε και θα προσαρμόσετε ορισμένες γραμμές.
Ακολουθήστε τα παρακάτω βήματα:
Ξεκινήστε ένα νέο αρχείο.
Επειδή κάθε γραμμή μπορεί να έχει διαφορετικές ιδιότητες περιγράμματος, καλό θα είναι να τοποθετήσετε την παλέτα Properties σε μία βολική θέση στην οθόνη.
Εάν η παλέτα Properties δεν είναι ορατή, επιλέξτε την εντολή Window, Properties για να την εμφανίσετε.
Το εργαλείο Γραμμών σχεδιάζει ευθείες γραμμές ή, ακριβέστερα, ευθύγραμμα τμήματα.
Επιλέξτε το εργαλείο Γραμμών.
Ο δείκτης (όταν βρίσκεται μέσα στο Σκηνικό) μετατρέπεται σε σταυρόνημα.
Κάντε κλικ και σύρετε για να σχεδιάσετε μία γραμμή.
Ίσως παρατηρήσετε έναν σκούρο δακτύλιο ο οποίος εμφανίζεται περιστασιακά καθώς σέρνετε τον δείκτη.
Αυτός είναι ο τρόπος που έχει το Flash για να σας βοηθά κατά τη σχεδίαση.
Στην περίπτωση των γραμμών θα διαπιστώσετε ότι η σχεδίαση απόλυτα οριζόντιων και κατακόρυφων γραμμών είναι πολύ πιο εύκολη όταν ενεργοποιείτε την λειτουργία "έλξης" με την εντολή Snap to Objects από το μενού View, Snapping.
Εάν ορίσετε πρώτα το πάχος ή το χρώμα περιγράμματος (στην παλέτα Properties), οι ρυθμίσεις αυτές επηρεάζουν τις επόμενες γραμμές που σχεδιάζετε.
Επιλέξτε ένα διαφορετικό χρώμα χρησιμοποιώντας το κουμπί επιλογής χρώματος της παλέτας Properties.
Κατόπιν αλλάξτε το πάχος περιγράμματος είτε εισάγοντας μία τιμή στο πεδίο Height, είτε κάνοντας κλικ στο κουμπί με το βέλος και χρησιμοποιώντας τον μηχανισμό κύλισης.
Στη συνέχεια σχεδιάστε μία ακόμη γραμμή.
Εάν θέλετε να αλλάξετε τις ιδιότητες περιγράμματος μιας γραμμής την οποία έχετε σχεδιάσει ήδη, κατ' αρχήν ενεργοποιήστε το εργαλείο Επιλογής και κάντε κλικ στη γραμμή.
Κατά τη διάρκεια που είναι επιλεγμένη μία γραμμή (ή περισσότερες από μία γραμμές, ή άλλα αντικείμενα), μπορείτε να χρησιμοποιήσετε την παλέτα Properties για να επηρεάσετε τις ιδιότητες της.
Επιλέξτε το εργαλείο Μολύβι.
Παρατηρήστε κατ' αρχήν ότι το εργαλείο Μολύβι διαθέτει μία επιλογή στην ενότητα Επιλογών (Options), η οποία σχετίζεται με την κατάσταση λειτουργίας του (Pencil Mode).
Κάντε κλικ στο κουμπί που εμφανίζεται στην ενότητα Options για να αλλάξετε την κατάσταση λειτουργίας του μολυβιού, όπως βλέπετε στην Εικόνα 2.2.
Η επιλογή Straighten προσπαθεί να "ισιώσει" αυτά που σχεδιάζετε.
Προσπαθήστε να σχεδιάσετε το γράμμα S.
Το πιθανότερο είναι ότι δεν θα καταφέρετε να δημιουργήσετε τις ομαλές καμπύλες του.
Τώρα προσπαθήστε να σχεδιάσετε το γράμμα Ζ.
Αυτό πιθανότατα θα δείχνει καλύτερο.
Θα μάθετε πώς να αλλάζετε την "ευαισθησία" του εργαλείου παρα​κάτω σ' αυτό το κεφάλαιο, αλλά η σχεδίαση αυτών των δύο γραμμάτων θα πρέπει να σας έδωσε μία ιδέα για την κατάσταση λειτουργίας Straighten του εργαλείου Μολύβι.
Επιλέξτε την κατάσταση Smooth (εξομάλυνση) και προσπαθήστε να σχεδιάσετε ξανά ένα S και ένα Ζ.
Αυτό που συμβαίνει στο S είναι μάλλον καλό, αλλά το Ζ εμφανίζει καμπύλες οι οποίες δε θα έπρεπε να υπάρχουν εκεί.
Αυτή η κατάσταση λειτουργίας του εργαλείου Μολύβι αποδεικνύεται βολική εάν διαπιστώσετε ότι οι γραμμές σας έχουν πολλά "ζιγκ-ζαγκ" και χρειάζονται εξομάλυνση.
Τέλος, η κατάσταση λειτουργίας Ink του εργαλείου Μολύβι σχεδιάζει σχεδόν επακριβώς αυτά που σχεδιάζετε εσείς.
To Flash προσαρμόζει αυτά που σχεδιάζετε σε μία προσπάθεια να μειώσει το μέγεθος αρχείου.
Μία απλή γραμμή απαιτεί λιγότερα δεδομένα για την περιγραφή της και αυτό έχει σαν αποτέλεσμα μικρότερο αρχείο, το οποίο μπορεί να μεταφέρεται γρηγορότερα μέσω Internet.
Τέλος, το κουμπί Custom της παλέτας Properties σας παρέχει έναν τρόπο για να δημιουργείτε δικά σας, εξειδικευμένα στυλ γραμμών.
Το παράθυρο διαλόγου που εμφανί​ζεται σας επιτρέπει να καθορίσετε αρκετά χαρακτηριστικά για τη δημιουργία ενός εξειδικευμένου στυλ γραμμής Εικόνα 2.3).
Αν και η δημιουργία δικών σας στυλ γραμμής μπορεί να είναι διασκεδαστική, θα πρέπει να ξέρετε ότι τα εξειδικευμένα στυλ γραμμής επαυξάνουν σημαντικά το μέγεθος αρχείου.
Στο Flash μπορούν να υπάρχουν μόνο δύο συστατικά σε οποιοδήποτε σχήμα σχεδιάζετε: περίγραμμα (stroke) και γέμισμα (fill).
Ορισμένα σχήματα αποτελούνται μόνο από γραμμές (όπως αυτά που δημιουργήσατε παραπάνω)· άλλα περιέχουν μόνο γεμίσματα (όπως θα δείτε σε λίγο)· ορισμένα άλλα έχουν και τις δυο ιδιότητες - γέμισμα και περίγραμμα - όπως θα δείτε παρακάτω σ' αυτό το κεφάλαιο.
Τα γεμίσματα και τα περιγράμματα είναι δυο εντελώς διαφορετικά πράγματα.
Το περίγραμμα είναι ένα μονοδιάστατο χαρακτηριστικό, αν και μπορεί να εφαρμόζε​ται σε πολλά σχήματα.
Εν αντιθέσει, τα γεμίσματα ορίζουν ένα δισδιάστατο σχήμα με αριστερή, δεξιά, πάνω και κάτω πλευρά.
Θεωρήστε τα περιγράμματα σαν γραμμές τις οποίες σχεδιάζετε μ' ένα μολυβί με πολύ λεπτή μύτη και τα γεμίσματα σαν κάτι το οποίο παράγεται όταν χρησιμοποιείτε έναν μαρκαδόρο ή ένα κραγιόνι.
Αυτό θα αποσαφηνιστεί περισσότερο παρακάτω.
Τα δυο εργαλεία που σας επιτρέπουν να δημιουργείτε γεμίσματα είναι το εργαλείο Πινέλο (Brush tool) και το εργαλείο Γεμίσματος (Paint Bucket tool).
Στην ακόλουθη εργασία θα πειραματιστείτε μ' αυτά τα δύο εργαλεία.
Εργασία: Σχεδίαση Αντικειμένων με Γέμισμα Σ' αυτή την εργασία θα εξερευνήσετε τα βασικά αλλά και ορισμένα πιο προχωρημένα χαρακτη​ριστικά των γεμισμάτων.
Ακολουθήστε τα παρακάτω βήματα:
Σε ένα νέο αρχείο χρησιμοποιήστε το εργαλείο Μολυβί για να σχεδιάσετε μερικούς μεγάλους κύκλους.
Βεβαιωθείτε ότι τουλάχιστον ένας από τους κύκλους είναι πλήρως κλειστός, ένας είναι σχεδόν κλειστός και ένας είναι εμφανώς ανοικτός, όπως βλέπετε στην Εικόνα 2.4.
Επιλέξτε το εργαλείο Γεμίσματος.
Παρατηρήστε ότι στην ενότητα Επιλογών (Options) της εργαλειοθήκης εμφανίζονται δυο κουμπιά: τα Gap Size και Lock Fill (Εικόνα 2.5).
Για την ώρα θα εξερευνήσουμε μόνο την επιλογή Gap Size.
Εάν κάνετε κλικ με το εργαλείο Γεμίσματος σε μία κενή περιοχή του Σκηνικού, δε θα συμβεί τίποτα.
Το εργαλείο Γεμίσματος γεμίζει μόνο τα κλειστά σχήματα με το τρέχον επιλεγμένο χρώμα γεμίσματος - το χρώμα του δείγματος που εμφανίζεται δίπλα στο μικρό εικονίδιο κάδου, στην ενότητα Χρωμάτων (Colors) της εργαλειοθήκης.
Το εργαλείο Γεμίσματος μπορεί επίσης να χρησιμοποιηθεί για την αλλαγή ενός υπάρχο​ντος γεμίσματος.
Αλλάξτε την επιλογή Gap Size σε Close Large Caps (κλείσιμο μεγάλων κενών).
Η αλλαγή της τιμής της Gap Size θα σας δώσει τη δυνατότητα να γεμίσετε όλους τους κύκλους σας - ακόμη κι αν δεν είναι ολοκληρωτικά κλειστοί.
Επιλέξτε το εργαλείο Πινέλο και σχεδιάστε μία πρόχειρη γραμμή - μία πινελιά.
Επειδή έχετε χρησιμοποιήσει το εργαλείο Πινέλο, το αντικείμενο που δημιουργήσατε είναι στην πραγ​ματικότητα ένα κλειστό αντικείμενο με γέμισμα, σε πείσμα του γεγονότος ότι δείχνει σαν γραμμή.
Τώρα επιλέξτε ένα νέο χρώμα γεμίσματος πατώντας και κρατώντας πατημένο τον δείκτη του ποντικιού στο δείγμα επιλογής χρώματος γεμίσματος, στην ενότητα Χρωμάτων (Co​lors) της εργαλειοθήκης.
Κατόπιν επιλέξτε το εργαλείο Γεμίσματος και γεμίστε το σχήμα που μόλις σχεδιάσατε με το εργαλείο Πινέλο.
Όπως βλέπετε, το εργαλείο Γεμίσματος όχι μόνο μπορεί να αλλάξει τα χρώματα των κύκλων που έχετε ήδη χρωματίσει, αλλά μπορεί επίσης να αλλάζει το χρώμα γεμίσματος των αντικειμένων που δημιουργείτε με το εργαλείο Πινέλο.
Εξετάστε τις επιλογές που εμφανίζονται στην ενότητα Επιλογών (Options) για το εργαλείο Πινέλο.
Οι δύο αναδιπλούμενες λίστες που δείχνουν όμοιες είναι στην πραγματικότητα αρκετά διαφορετικές.
Η πρώτη (Brush Size) ελέγχει το μέγεθος της μύτης του πινέλου.
Η δεύτερη (Brush Shape) ελέγχει το σχήμα της μύτης του πινέλου.
Για παράδειγμα, μπορείτε να επιτύχετε εμφάνιση "καλλιγραφίας" χρησιμοποιώντας ένα πινέλο του οποίου η μύτη έχει κλίση, όπως βλέπετε στην Εικόνα 2.6.
Η επιλογή Lock Fill θα εξεταστεί στο Κεφάλαιο 4· η επιλογή Brush Mode (κατάσταση λειτουργίας του εργαλείου Πινέλο) είναι πολύ ενδιαφέρουσα και θα την παρουσιάσουμε αναλυτικά στο επόμενο βήμα.
Μπορείτε να δοκιμάσετε μία από τις διαθέσιμες καταστάσεις λειτουργίας του Πινέλου.
Επιλέξτε την κατάσταση Paint Inside (εφαρμογή χρώματος στο εσωτερικό) για να πειραματιστείτε μ' αυτή.
Χρησιμοποιήστε τους κλειστούς κύκλους που σχεδιάσατε παραπάνω, ή σχεδιάστε μερικούς ακόμη με το εργαλείο Μολύβι.
Βεβαιωθείτε ότι έχετε επιλεγμένο το εργαλείο Πινέλο (παρατηρήστε ότι η κατάσταση λειτουργίας του εργαλείου παραμένει όπως την είχατε καθορίσει την τελευταία φορά) · κατόπιν κάντε κλικ για να βάψετε με το πινέλο μέσα σε έναν από τους κύκλους.
Προσπαθήστε να εφαρμόσετε χρώμα έξω από τις γραμμές.
Εάν ξεκινήσατε την εφαρμογή του χρώματος μέσα στον κύκλο, η κατάσταση Inside απαγορεύει τη διαρροή του χρώματος έξω από το σχήμα σας!
Με ενεργοποιημένη την κατάσταση λειτουργίας Paint Inside, εάν κάνετε κλικ έξω από το σχήμα δε συμβαίνει τίποτα.
Ένα άλλο πράγμα το οποίο θα παρατηρήσετε είναι ότι ορισμένες φορές η ίδια εργασία μπορεί να επιτευχθεί με διαφορετικούς τρόπους.
Για παράδειγμα, ξέρετε ότι υπάρχει η εντολή Zoom στο μενού View, το εργαλείο Ζουμ και η αναδιπλούμενη λίστα με τους συντελεστές μεγέθυνσης/σμίκρυνσης στην πάνω δεξιά γωνία του Σκηνικού.
Μπορείτε να αλλάξετε το τρέχον χρώμα γεμίσματος χρησιμοποιώντας το κουμπί επιλογής χρώματος στην εργαλειοθήκη, την παλέτα Properties, την παλέτα Color Mixer, και αρκετούς άλλους μηχανισμούς.
Το γεγονός ότι μπορείτε να εκτελέσετε την ίδια εργασία με διαφορετικές μεθόδους σημαίνει ότι μπορείτε να βρείτε ένα στυλ εργασίας το οποίο θα είναι άνετο για εσάς.
Σχεδίαση και Τροποποίηση Σχημάτων με Γραμμές και Γεμίσματα Όταν χρησιμοποιείτε τα εργαλεία Ελλείψεων (Oval) ή Ορθογωνίων (Rectangle), δημιουργείτε σχήματα τα οποία φέρουν περίγραμμα και γέμισμα.
Τα σχήματα αυτά δημιουργούνται με το τρέχον χρώμα γεμίσματος και τις ρυθμίσεις περιγράμματος που έχετε καθορίσει στην παλέτα Properties.
Μπορείτε να σχεδιάσετε μία έλλειψη ή ένα ορθογώνιο χωρίς γέμισμα, αλλάζοντας το τρέχον χρώμα γεμίσματος σε "τίποτα" (το μικρό πλαίσιο με την κόκκινη γραμμή, όπως βλέπετε στην Εικόνα 2.7).
Παρόμοια, μπορείτε να δημιουργείτε σχήματα χωρίς περίγραμμα αλλάζοντας το χρώμα περιγράμματος σε "τίποτα".
Στο σημείο αυτό θα πρέπει να κατανοήσετε ότι μπορείτε να ελέγξετε τόσο το γέμισμα, όσο και το περίγραμμα, αλλά απενεργοποιώντας και τα δύο αυτά συστατικά ταυτόχρονα δε θα μπορείτε να βλέπετε τα αντικείμενα που σχεδιάζετε.
Η λειτουργία των εργαλείων Ελλείψεων και Ορθογωνίων είναι μάλλον αυτονόητη.
Η μόνη αξιοσημείωτη επιλογή του εργαλείου Ορθογωνίων είναι η Round Rectangle Radius (ακτίνα για ορθογώνια με στρογγυλεμένες γωνίες).
Η δημιουργία ελλείψεων και ορθογωνίων είναι πολύ εύκολη υπόθεση.
Η ακόλουθη εργασία θα σας παρουσιάσει ορισμένους τρόπους με τους οποίους μπορείτε να δημιουργείτε και να τροπο​ποιείτε αυτά τα σχήματα.
Εργασία: Σχεδίαση και Τροποποίηση Σχημάτων Η εργασία αυτή συνδυάζει τις γνώσεις που αποκτήσατε μέχρι τώρα για τα γεμίσματα και τα διάφορα σχήματα και σας παρουσιάζει ορισμένες επιπλέον τεχνικές.
Ακολουθήστε τα παρακάτω βήματα:
Ορίστε το πάχος περιγράμματος σε σχετικά μεγάλη τιμή - π.χ. 5, ή ακόμη περισσότερο.
Επιλέξτε ένα χρώμα (οποιοδήποτε) τόσο για το γέμισμα, όσο και για το περίγραμμα.
Χρησιμοποιήστε το εργαλείο Ελλείψεων για να σχεδιάσετε έναν κύκλο.
Ένας κύκλος δεν είναι παρά μία έλλειψη της οποίας οι δύο άξονες είναι ίσοι.
Για να σχεδιάσετε έναν κύκλο, κρατήστε πατημένο το πλήκτρο Shift καθώς σέρνετε τον δείκτη του εργαλείου Ελλείψεων.
Αλλάξτε το χρώμα γεμίσματος και σχεδιάστε ένα τετράγωνο (κρατήστε πατημένο το πλήκτρο Shift καθώς σχεδιάζετε με το εργαλείο Ορθογωνίων για να δημιουργήσετε ένα τετράγωνο).
Για να αλλάξετε το χρώμα γεμίσματος του κύκλου επιλέξτε το εργαλείο Γεμίσματος και κάντε κλικ μέσα στον κύκλο που σχεδιάσατε παραπάνω.
Το τρέχον χρώμα γεμίσματος εφαρμόζεται στο εσωτερικό του κύκλου.
Η λειτουργία του εργαλείου Γεμίσματος είναι απλή - είτε δημιουργεί, είτε αλλάζει ένα γέμισμα.
Θα εξετάσουμε τώρα ένα άλλο εργαλείο - το εργαλείο Περιγραμμάτων (Ink Bottle tool).
Επιλέξτε το εργαλείο Περιγραμμάτων και κατόπιν επιλέξτε ένα διαφορετικό χρώμα περιγράμματος.
Κάντε κλικ στον κύκλο που έχετε σχεδιάσει.
Όπως βλέπετε, το χρώμα περιγράμματος του κύκλου αλλάζει.
Και το καλύτερο είναι ότι επειδή το εργαλείο Περιγραμμάτων επηρεάζει μόνο περιγράμματα, δε χρειάζεται να εί​στε ιδιαίτερα προσεκτικοί όταν κάνετε κλικ μ' αυτό το εργαλείο.
Συνήθως θα μπορείτε να κάνετε κλικ οπουδήποτε στην επιφάνεια ενός σχήματος για να αλλάξετε το χρώμα περιγράμματος του.
Το εργαλείο Περιγραμμάτων δεν αλλάζει μόνο το χρώμα περιγράμματος.
Από την παλέτα Properties επιλέξτε διαφορετικό πάχος περιγράμματος (π.χ. 10).
Και ενώ βρίσκεστε εκεί, επιλέξτε επίσης ένα διαφορετικό στυλ γραμμής.
Τώρα κάντε κλικ ξανά στον κύκλο με το εργαλείο Περιγραμμάτων.
Όπως βλέπετε, αυτή τη φορά επηρεάζονται όλες οι ιδιότητες του περιγράμματος του κύκλου.
Όπως το εργαλείο Γεμίσματος μπορεί να δημιουργεί ένα γέμισμα, το εργαλείο Περιγραμμάτων μπορεί να δημιουργήσει ένα περίγραμμα σε ένα αντικείμενο που δεν έχει.
Χρησιμο​ποιήστε το εργαλείο Πινέλο για να τραβήξετε στα γρήγορα μία πινελιά.
Τώρα, επιλέξτε το εργαλείο Περιγραμμάτων και κάντε κλικ στην επιφάνεια της πινελιάς σας.
Όπως βλέπετε, η πινελιά σας αποκτά περίγραμμα.
Η εργασία αυτή σας έδειξε ότι υπάρχουν δύο θεμελιώδη συστατικά σε όλα τα σχήματα που δημιουργείτε - το περίγραμμα (stroke) και το γέμισμα (fill).
Για κάθε συστατικό, το Flash διαθέτει μία διαφορετική ομάδα εργαλείων.
Τα εργαλεία Ελλείψεων και Ορθογωνίων δημιουργούν σχήματα τα οποία έχουν περίγραμμα και γέμισμα.
Για να δημιουργήσετε ένα νέο γέμισμα, ή για να επηρεάσετε κάτι το οποίο υπάρχει ήδη στην οθόνη, θα χρησιμοποιείτε τα εργαλεία Πινέλο ή Γεμίσματος.
Όσον αφορά στις γραμμές, μπορείτε να τις δημιουργείτε με το εργαλείο Μολύβι ή με το εργαλείο Γραμμών και να αλλάζετε τα χαρακτηριστικά τους με το εργαλείο Περιγραμμάτων.
Το εργαλείο Πένας (Pen tool) χρησιμοποιείται κυρίως για τη σχεδίαση γραμμών, αλλά οποτεδή​ποτε το χρησιμοποιείτε για να σχεδιάσετε ένα κλειστό σχήμα, το σχήμα αυτό λαμβάνει αυτόματα το τρέχον χρώμα γεμίσματος.
Παρακάτω σ' αυτό το κεφάλαιο θα μάθετε πώς να τροποποιείτε τα σχήματα που σχεδιάζετε (συμπεριλαμβανομένης της διαγραφής του γεμίσματος τους).
Κάνοντας απλώς κλικ με το εργαλείο Πένας, μπορείτε να προσθέσετε σημεία σχηματισμού γωνίας σε ευθύγραμμα τμήματα.
Το εργαλείο Πένας μπορεί επίσης να σχεδιάζει καμπύλες.
Αντί να κάνετε ένα κλικ για να δημιουργήσετε ένα σημείο, κάνετε κλικ και σέρνετε με το εργαλείο για να σχηματίσετε μία καμπύλη.
Η κατεύθυνση προς την οποία σέρνετε καθορίζει τη μορφή της καμπύλης σας (ουσιαστικά ορίζει την εφαπτομένη της).
Η απόσταση κατά την οποία σέρνετε καθορίζει τον βαθμό καμπυλότητας.
Στη συνέχεια θα ασχοληθούμε με ένα γραφικό στοιχείο το οποίο δεν εμπλέκει ούτε γέμισμα, ούτε περίγραμμα.
Συγκεκριμένα, σ' αυτή την ενότητα θα εξερευνήσουμε το θέμα της δημιουργίας κειμένου.
Για να δημιουργήσετε κείμενο, επιλέγετε απλώς το εργαλείο Κειμένου, κάνετε κλικ και ξεκινάτε την πληκτρολόγηση.
Μπορείτε να αλλάξετε τη γραμματοσειρά (font), το χρώμα (color) και το στυλ (style) του κειμένου, αφού το δημιουργήσετε.
Είναι λογικό να μορφοποιείτε το κείμενο σας αφού το πληκτρολογήσετε, επειδή μόνο έτσι θα μπορείτε να κρίνετε την εμφάνιση του.
Η δημιουργία κειμένου στο Flash δεν ήταν ποτέ πιο εύκολη, αν και το πρόγραμμα σας παρέχει πολλές προχωρημένες δυνατότητες σ' αυτό τον τομέα.
Η ακόλουθη εργασία θα σας παρουσιάσει ορισμένες τεχνικές για το κείμενο.
Εργασία: Δημιουργία και Μορφοποίηση Κειμένου Σ' αυτή την εργασία θα ασχοληθείτε με τη δημιουργία και χρήση κειμένου στο Flash.
Ακολουθήστε τα παρακάτω βήματα:
Επιλέξτε το εργαλείο Κειμένου (Text tool).
Κάντε κλικ στο Σκηνικό και πληκτρολογήστε τη λέξη Hello.
Η μέθοδος "κλικ και πληκτρολόγηση" σας επιτρέπει να δημιουργήσετε κείμενο με οποιοδήποτε πλάτος θέλετε.
Ο κύκλος που εμφανίζεται στην πάνω δεξιά γωνία του πλαισίου κειμένου υποδεικνύει ότι το δεξιό περιθώριο του κειμένου θα προσαρμόζεται αυτόματα (Εικόνα 2.8).
Εάν κάνετε κλικ και σύρετε τον κύκλο (για να αλλάξετε μόνοι σας το πλάτος του κειμένου) αυτός μετατρέπεται σε ένα τετράγωνο το οποίο υποδεικνύει ότι τα περιθώρια της συγκεκριμένης ενότητας κειμένου είναι πλέον σταθερά.
Μπορείτε να κάνετε διπλό κλικ στον τετράγωνο μηχανισμό για να επανέλθετε σε αυτόματη προσαρμογή των περιθωρίων. εύκολη υπόθεση.
Ο μικρός κύκλος χρησιμοποιείται για τον καθορισμό των
Αφού δημιουργήσετε μία ενότητα κείμενου, μπορείτε να αλλάξετε τα περιθώρια της. (Βεβαιωθείτε ότι ο ενδείκτης σχήματος Ι που αναβοσβήνει βρίσκεται μέσα στην ενότητα κειμένου - εάν δεν είναι, κάντε κλικ μέσα στο κείμενο για να τον τοποθετήσετε εκεί).
Κάντε κλικ στον μικρό κύκλο στην πάνω δεξιά γωνία της ενότητας κειμένου για να μικρύνετε ή να μεγαλώσετε το πλάτος της.
Ο κύκλος αλλάζει σε τετράγωνο, το οποίο υποδεικνύει ότι από εδώ και στο εξής το κείμενο που θα επικολλήσετε ή θα πληκτρολογήσετε μέσα στην ίδια ενότητα κειμένου θα αναδιπλώνεται σε επόμενη γραμμή μόλις φτάσει στο τρέχον δεξιό περιθώριο.
Πληκτρολογήστε μερικές γραμμές κειμένου.
Όπως βλέπετε, το κείμενο αναδιπλώνεται σε επόμενη γραμμή, αν και εσείς δε χρησιμοποιήσατε το πλήκτρο Enter.
Παρεμπιπτόντως, εάν χρησιμοποιούσατε το εργαλείο Κειμένου με την τεχνική "κλικ και σύρσιμο" πριν ξεκινήσετε την πληκτρολόγηση (αντί του μονού κλικ), θα μπορούσατε να σχηματίσετε εκ των προτέρων ένα πλαίσιο με σταθερά περιθώρια για την ενότητα κειμένου σας σε ένα και μόνο βήμα.
Δεν έχει σημασία ποια από τις δύο τεχνικές θα χρησιμοποιήσετε - απλά να θυμάστε ότι η χρήση της κυκλικής ή τετράγωνης λαβής είναι ο μόνος τρόπος για να αλλάξετε τα περιθώρια μιας ενότητας κειμένου.
Τώρα που έχετε δημιουργήσει λίγο κείμενο και έχετε καθορίσει τα περιθώρια του, μπορείτε να ασχοληθείτε με τις ιδιότητες μορφοποίησης του κειμένου.
Κάντε κλικ στο εργαλείο Επιλογής· το κείμενο σας θα πρέπει να εμφανιστεί επιλεγμένο. (Εάν όχι, κάντε κλικ μία φορά πάνω του για να εμφανίσετε το περιβάλλον πλαίσιο του).
Με επιλεγμένο το κείμενο, εμφανίστε την παλέτα Properties.
Μπορείτε να κάνετε κλικ στο εικονίδιο "Α" της γραμμής εργαλείων Εκκίνησης, εάν η παλέτα Properties δεν είναι ήδη ορατή.
Για την ώρα θα αλλάξετε μόνο το χρώμα, τη γραμματοσειρά και το ύψος του κειμένου χρησιμο​ποιώντας τις ρυθμίσεις της παλέτας Properties (Εικόνα 2.9).
Οι επιλογές αυτές είναι μάλλον αυτονόητες.
Η εμφάνιση ενός δείγματος κάθε γραμματοσειράς στην αναδιπλούμενη λίστα επιλογής γραμματοσειρών είναι μία ιδιαίτερα χρήσιμη δυνατότητα.
Στη συνέχεια θα ασχοληθείτε με την αλλαγή του στυλ γραφής του κειμένου, ή ενός τμήματος του.
Κατ' αρχήν θα πρέπει να επιλέξετε τους χαρακτήρες που θέλετε να αλλάξετε.
Το διπλό κλικ στην ενότητα κειμένου ενεργοποιεί αυτόματα το εργαλείο Κειμένου.
Μπορείτε να επιλέξετε τους χαρακτήρες που θέλετε να αλλάξετε χρησιμοποιώντας διαδικασίες οι οποίες θα πρέπει να σας είναι γνωστές εάν χρησιμοποιείτε οποιαδήποτε εφαρμογή επεξεργασίας κειμένου (το γνωστό "κλικ και σύρσιμο").
Αφού επιλέξετε λίγο κείμενο, χρησιμοποιήστε τις ρυθμίσεις της παλέτας Properties για να αλλάξετε το στυλ γραφής του.
Εάν θέλετε να αλλάξετε τη γραμματοσειρά του επιλεγμένου κειμένου το δείγμα προεπισκόπησης γραμματοσειράς θα περιλαμβάνει το επιλεγμένο κείμενο.
Σε οποιαδήποτε ενότητα κειμένου μπορείτε να αλλάζετε τις ιδιότητες μορφοποίησης ολόκλη​ρου του κείμενου, ενός επιλεγμένου τμήματος, ή μεμονωμένων χαρακτήρων μ' αυτό τον τρόπο.
Ενεργοποιήστε το εργαλείο Επιλογής και επιλέξτε την ενότητα κειμένου.
Χρησιμοποιώντας την παλέτα Properties μπορείτε να αλλάξετε τη στοίχιση του κειμένου στο κέντρο (Center), όπως βλέπετε στην Εικόνα 2.10.
Πειραματιστείτε με τις υπόλοιπες ρυθμίσεις αυτής της παλέτας οι οποίες ελέγχουν ιδιότητες όπως το κενό ανάμεσα στο κείμενο και στα περιθώ​ρια και το διάστιχο (line spacing) του κειμένου.
Διατηρήστε την προεπιλεγμένη ρύθμιση Static Text (στατικό κείμενο) στην παλέτα Properties.
Έτσι, το κείμενο που πληκτρολογείτε στις ταινίες σας δεν θα αλλάζει και το ακροατήριο σας θα το βλέπει με την ίδια γραμματοσειρά που έχετε επιλέξει εσείς (εάν είναι διαθέσιμη σε κάθε υπολογιστή).
Η ρύθμιση "selectable" (επιλέξιμο) δίνει απλώς στους χρήστες τη δυνατότητα να επιλέγουν και να αντιγράφουν το κείμενο.
Στην προηγούμενη εργασία μάθατε πώς να δημιουργείτε μία ενότητα κειμένου (ή, ακριβέστερα, ένα αντικείμενο κειμένου) και πώς να αλλάζετε τις ιδιότητες μορφοποίησης ολόκληρου του κειμένου ή μεμονωμένων χαρακτήρων.
Επίσης, η διαδικασία αλλαγής του πλάτους του κειμένου με την τετράγωνη ή κυκλική λαβή είναι σημαντική.
Παρακάτω σ' αυτό το κεφάλαιο θα μάθετε πώς να αλλάζετε την κλίμακα των αντικειμένων σας· εάν αυξήσετε την κλίμακα μιας ενότητας κειμένου, τα περιθώρια της δεν αλλάζουν.
Μπορεί να σας φαίνονται μεγαλύτερα, αλλά μαζί μ' αυτά έχει μεγαλώσει και το ίδιο το κείμενο.
Η αλλαγή των περιθωρίων με τον τρόπο που αναφέραμε στην προηγούμενη ενότητα επηρεάζει τα σημεία στα οποία κόβονται οι γραμμές του κειμένου.
Επιλογή και Τροποποίηση Αντικειμένων Τώρα που ξέρετε πώς να δημιουργείτε γραμμές, αντικείμενα με περίγραμμα και γέμισμα και κείμενο, θα πρέπει να μάθετε τις μεθόδους για την τροποποίηση τους.
Η διαδικασία είναι απλή.
Επιλέγετε το αντικείμενο που θέλετε να τροποποιήσετε και κάνετε τις επιθυμητές αλλαγές.
Το να επιλέξετε επακριβώς το στοιχείο που θέλετε να τροποποιήσετε είναι η πιο δύσκολη άποψη της διαδικασίας.
Σ' αυτή την ενότητα θα εξετάσουμε τα βασικά για την επιλογή αντικειμένων.
Θα μάθετε περισσότερα στο Κεφάλαιο 4.
Τα δύο βασικά εργαλεία επιλογής είναι το γνωστό εργαλείο Επιλογής (βέλος) και το εργαλείο Λάσο.
Το εργαλείο Ατομικής Επιλογής (λευκό βέλος) χρησιμοποιείται για την επιλογή και τροποποίηση μεμονωμένων σημείων-κόμβων (τα οποία δημιουργείτε με το εργαλείο Πένας).
Εάν γνωρίζετε ήδη τη διαδικασία προσαρμογής σχημάτων με το εργαλείο Πένας από άλλες εφαρμογές, το εργαλείο αυτό θα σας φανεί γνωστό.
Αλλιώς, θα πρέπει να μάθετε ορισμένα βασικά πράγματα πριν αρχίσετε να δουλεύετε με το εργαλείο Ατομικής Επιλογής.
Σ' αυτή την ενότητα θα εξετάσουμε πρώτα το εργαλείο Επιλογής και το εργαλείο Λάσο.
Το εργαλείο Επιλογής μπορεί να δείχνει απλό, αλλά στην πραγματικότητα είναι πολύ ισχυρό.
Το έχετε χρησιμοποιήσει ήδη για να επιλέξετε αντικείμενα κάνοντας κλικ πάνω τους.
Το βασικό χαρακτηριστικό του εργαλείου Επιλογής είναι ότι ο δείκτης αλλάζει, υποδεικνύοντας σας τι θα συμβεί αφού κάνετε κλικ.
Στην ακόλουθη εργασία θα δοκιμάσετε αυτό το εργαλείο σε ορισμένα απλά σχήματα.
Εργασία: Χρήση του Εργαλείου Επιλογής για την Επιλογή και Τροποποίηση Σχημάτων Σ' αυτή την εργασία θα εξερευνήσετε τις μορφές που παίρνει ο δείκτης του εργαλείου Επιλογής για να σας πληροφορήσει τι θα συμβεί αφού κάνετε κλικ σ' ένα αντικείμενο.
Ακολουθήστε τα παρακάτω βήματα:
Χρησιμοποιήστε την παλέτα Properties για να ορίσετε μεγάλο πάχος περιγράμματος (5 ή περίπου τόσο).
Κατόπιν χρησιμοποιήστε το εργαλείο Ελλείψεων για να σχεδιάσετε έναν κύκλο και το εργαλείο Ορθογωνίων για να σχεδιάσετε ένα τετράγωνο.
Ενεργοποιήστε το εργαλείο Επιλογής.
Μετακινήστε τον δείκτη στο μέσον του τετραγώνου.
Ο δείκτης αλλάζει μορφή· συγκεκριμένα, συμπεριλαμβάνει το σύμβολο μετακίνησης, το οποίο υποδεικνύει ότι εάν κάνετε κλικ και σύρετε θα μετακινήσετε αυτό το σχήμα.
Κάντε κλικ και σύρετε - όπως βλέπετε, πράγματι μετακινείται ολόκληρο το τετράγωνο.
Επιλέξτε την εντολή Edit, Undo Move (Ctrl+Z) για να αναιρέσετε τη μετακίνηση και να επαναφέ​ρετε το αντικείμενο στην αρχική του θέση.
Επίσης, βεβαιωθείτε ότι δεν είναι επιλεγμένο κανένα αντικείμενο (κάντε απλώς κλικ στη λευκή περιοχή του Σκηνικού).
Τώρα, μετακινήστε τον δείκτη κοντά στην εξωτερική περίμετρο του τετραγώνου.
Ο δείκτης αποκτά μία καμπύλη ουρά.
Με τον δείκτη σ' αυτή την κατάσταση, εάν κάνετε κλικ και σύρετε μπορείτε να "λυγίσετε" την πλευρά του τετραγώνου, όπως βλέπετε στην Εικόνα 2.11.
Κάντε κλικ και σύρετε προς τ' αριστερά - όπως βλέπετε, η συγκεκριμένη πλευρά του τετραγώνου καμπυλώνει.
Παρατηρήστε ότι το γέμισμα ακολουθεί το νέο σχήμα του αντικειμένου. (Για να πάρετε αυτό το αποτέλεσμα θα πρέπει να χρησιμοποιήσετε την τεχνική "κλικ και σύρσιμο").
Βεβαιωθείτε ότι δεν είναι επιλεγμένο κανένα αντικείμενο και μετακινήστε τον δείκτη σε μία άλλη γωνία του τετραγώνου.
Όπως βλέπετε, στον δείκτη προστίθεται ένα ειδικό σύμβολο γωνίας, το οποίο υποδεικνύει ότι εάν σύρετε θα μετακινήσετε το συγκεκριμένο σημείο σχηματισμού γωνίας (Εικόνα 2.12).
Δοκιμάστε το.
Η διαδικασία είναι παρόμοια με την εφαρμογή καμπυλότητας, αλλά αντί να παράγετε μία καμπύλη μετακινείτε απλώς μία γωνία.
Όπως είδατε στα προηγούμενα βήματα, το Flash χρησιμοποιεί τον δείκτη για να σας πληροφορήσει σχετικά με το τι θα συμβεί εάν κάνετε κλικ και σύρετε.
Στη συνέχεια θα χρησιμοποιήσετε το εργαλείο Επιλογής απλώς για να επιλέξετε κάτι.
Για παράδειγμα, επιλέξτε μόνο το περίγραμμα του κύκλου κάνοντας κλικ πάνω του.
Δεν έχει σημασία η μορφή που θα πάρει ο δείκτης· η μορφή αυτή σας λέει τι θα συμβεί εάν κάνετε κλικ και σύρετε.
Κάντε απλώς κλικ στο περίγραμμα για να το επιλέξετε.
Με επιλεγμένο το περίγραμμα του κύκλου, θα παρατηρήσετε ότι ο δείκτης επαυξάνεται με το σύμβολο "μετακίνησης" όταν τον τοποθετείτε κοντά στο επιλεγμένο περίγραμμα).
Κάντε κλικ και σύρετε για να μετακινήσετε το περίγραμμα του κύκλου.
Μπορείτε επίσης να πατήσετε το πλήκτρο Delete για να διαγράψετε το περίγραμμα.
Κάντε το τώρα.
Από-επιλέξτε τα πάντα (κάνοντας κλικ σε μία κενή περιοχή της οθόνης) και κατόπιν προσπαθήστε να επιλέξετε το περίγραμμα του τετραγώνου.
Εάν κάνετε μονό κλικ σε μία πλευρά, θα επιλέξετε μόνο αυτή.
Ωστόσο, όταν κάνετε διπλό κλικ στο περίγραμμα επιλέγεται ολόκληρο το περίγραμμα.
Στο σημείο αυτό θα μπορούσατε να μετακινήσετε ή να διαγράψετε το περίγραμμα.
Για την ώρα, αφήστε το περίγραμμα στη θέση του.
Στη συνέχεια θα επιλέξετε ολόκληρο το τετράγωνο.
Αυτό μπορείτε να το κάνετε με αρκετούς τρόπους.
Εάν κάνετε κλικ στο γέμισμα του τετραγώνου θα επιλέξετε μόνο το γέμισμα.
Εάν κάνετε κλικ στο περίγραμμα θα επιλέξετε μόνο μία πλευρά του.
Εάν κάνετε διπλό κλικ στο περίγραμμα θα επιλέξετε μόνο το περίγραμμα του αντικειμένου σας.
Επειδή δε σας απομένει τίποτα άλλο, κάντε διπλό κλικ στο γέμισμα του τετραγώνου.
Όπως θα διαπιστώσετε, επιλέγεται ολόκληρο το τετράγωνο.
Μπορείτε τώρα να μετακινήσετε ή να διαγράψετε το τετράγωνο σας.
Ένας άλλος τρόπος για να επιλέξετε το τετράγωνο είναι το πλαίσιο επιλογής (marquee).
Με ενεργοποιημένο το εργαλείο Επιλογής, κάντε κλικ έξω από το τετράγωνο και σύρετε μέχρι να σχεδιάσετε ένα ορθογώνιο πλαίσιο το οποίο θα περιβάλλει ολοκληρωτικά το τετράγωνο.
Όταν ελευθερώσετε το πλήκτρο του ποντικιού, το πλαίσιο επιλογής εξαφανίζεται αλλά το τετράγωνο εμφανίζεται επιλεγμένο.
Ορισμένες φορές η διευθέτηση των σχημάτων σας στην οθόνη καθιστά δύσκολη (εάν όχι αδύνατη) τη μέθοδο επιλογής με πλαίσιο.
Στην Εικόνα 2.13 παρατηρήστε ότι δεν μπορείτε να επιλέξετε με πλαίσιο μόνο το τετράγωνο, χωρίς να επιλέξετε κι ένα μέρος του κύκλου.
Σ' αυτή την περίπτωση, θα μπορούσατε να κάνετε διπλό κλικ στο γέμισμα του τετραγώνου.
Ωστόσο, υπάρχει ένα ακόμη εργαλείο το οποίο μπορείτε να χρησιμοποιήσετε: το εργαλείο Λάσο.
Επιλέξτε το εργαλείο Λάσο από την εργαλειοθήκη.
Κάντε κλικ και σύρετε γύρω από ένα σχήμα για να το επιλέξετε.
Η επιλογή Polygon Mode (κατάσταση Πολυγωνικής Λειτουργίας) κάνει το εργαλείο Λάσο να συμπεριφέρεται παρόμοια με το εργαλείο Πένας.
Επιλέξτε την κατάσταση Πολυγωνικής Λειτουργίας, όπως βλέπετε στην Εικόνα 2.14, κάντε κλικ και ελευθερώστε το πλήκτρο του ποντικιού.
Κατόπιν κάντε κλικ και ελευθερώστε το πλήκτρο του ποντικιού σε μία νέα θέση για να επεκτείνετε την επιλογή σας.
Συνεχίστε την ίδια διαδικασία για να επεκτείνετε την επιλογή σας· όταν τελειώσετε, κάντε διπλό κλικ. (Σ' αυτή την περίπτωση το διπλό κλικ στο γέμισμα θα ήταν πιθανώς ευκολότερο, αλλά συχνά θα είστε υποχρεωμένοι να χρησιμοποιείτε αυτή τη μέθοδο για την επιλογή διάφο​ρων αντικειμένων).
Τέλος, μπορείτε να επιλέξετε μόνο ένα τμήμα ενός σχήματος.
Υποθέστε ότι θέλετε να κόψετε και να διαγράψετε το πάνω τμήμα του κύκλου.
Μπορείτε να χρησιμοποιήσετε είτε το εργαλείο Λάσο, είτε ένα πλαίσιο επιλογής με το κανονικό εργαλείο Επιλογής, για να επιλέξετε το επιθυμητό τμήμα (Εικόνα 2.15).
Παρακάτω θα μάθετε πώς να τροποποιείτε οτιδήποτε επιλέγετε, αλλά για την ώρα γνωρίζετε τις βασικές τεχνικές επιλογής και μπορείτε να τις εκμεταλλευτείτε άμεσα.
Στο Κεφάλαιο 4 θα εξετάσουμε πιο προχωρημένες τεχνικές, αλλά να θυμάστε πάντα ότι ο καλύτερος τρόπος για να ελέγχετε τα πράγματα είναι παρακολουθώντας τις μορφές που παίρνει ο δείκτης.
Σε πολλές περιπτώσεις, το Flash προσπαθεί να σας πληροφορήσει για κάτι αλλάζοντας τη μορφή του δείκτη.
Για παράδειγμα, αφού σχεδιάσετε ένα αντικείμενο, ο δείκτης αλλάζει μορφή γι να υποδείξει την ολοκλήρωση της εργασίας.
Ένας από τους ευκολότερους τρόπους για να αλλάξετε κάτι το οποίο έχετε σχεδιάσει είναι μία απλή αλλαγή στο χρώμα.
Για παράδειγμα, το εργαλείο Γεμίσματος μπορεί να αλλάξει το χρώμα γεμίσματος ενός αντικειμένου, ενώ το εργαλείο Περιγραμμάτων μπορεί να αλλάξει το περίγραμμα του (το χρώμα και τις άλλες ιδιότητες του περιγράμματος).
Αυτό είναι απόλυτα αποδεκτό εάν για παράδειγμα επιλέξετε πρώτα το χρώμα γεμίσματος και χρησιμοποιήσετε κατόπιν το εργαλείο Γεμίσματος για να το εφαρμόσετε σε ένα αντικείμενο.
Ωστόσο, σε ορισμένες περιπτώσεις θα θέλετε να γεμίσετε ένα αντικείμενο με το χρώμα ενός άλλου αντικειμένου.
Το εργαλείο Σταγονόμετρο σας επιτρέπει να πάρετε ένα δείγμα χρώματος από ένα αντικείμενο το οποίο υπάρχει ήδη στην οθόνη σας.
Ωστόσο, στην πραγματικότητα, το δείγμα που παίρνει είναι κάτι περισσότερο από ένα χρώμα, όπως θα δείτε στην ακόλουθη εργασία.
Εργασία: Επιλογή Ιδιοτήτων με το Εργαλείο Σταγονόμετρο Σ' αυτή την εργασία θα χρησιμοποιήσετε το εργαλείο Σταγονόμετρο για να επιλέξετε όχι μόνο το χρώμα, αλλά και άλλες ιδιότητες ενός αντικειμένου.
Ακολουθήστε τα παρακάτω βήματα:
Ορίστε το πάχος περιγράμματος σε 10 και σχεδιάστε έναν κύκλο.
Αλλάξτε το πάχος και το χρώμα περιγράμματος, καθώς και το χρώμα γεμίσματος.
Κατόπιν σχεδιάστε έναν δεύτερο κύκλο.
Τέλος, αλλάξτε ξανά τις ρυθμίσεις χρώματος γεμίσματος και περιγράμματος και σχεδιάστε έναν τρίτο κύκλο.
Στο σημείο αυτό, εάν θέλατε να εφαρμόσετε στον δεύτερο κύκλο το ίδιο χρώμα γεμίσματος με τον πρώτο, θα έπρεπε να αλλάξετε το χρώμα γεμίσματος.
Εάν θυμάστε ποιο ακριβώς χρώμα χρησιμοποιήσατε, είστε τυχεροί.
Ωστόσο, αντί να βασιστείτε μόνο στη μνήμη σας μπορείτε να χρησιμοποιήσετε το εργαλείο Σταγονόμετρο.
Επιλέξτε το εργαλείο Σταγονόμετρο.
Παρατηρήστε ότι ο δείκτης αλλάζει μορφή· συγκεκριμένα, περιλαμβάνει ένα πινέλο όταν τον τοποθετείτε πάνω στο γέμισμα του πρώτου κύκλου.
Η μορφή αυτή υποδεικνύει ότι εάν κάνετε κλικ, θα επιλέξετε τις ιδιότητες γεμίσματος αυτού του σχήματος.
Με το εργαλείο Σταγονόμετρο, κάντε κλικ στο κέντρο του πρώτου κύκλου.
Στο σημείο αυτό συμβαίνουν δύο πράγματα: Κατ' αρχήν αλλάζει το τρέχον χρώμα γεμίσματος σ' αυτό που πήρατε σαν δείγμα, και κατά δεύτερον γίνεται ενεργό το εργαλείο Γεμίσματος.
Μπορείτε τώρα να εφαρμόσετε το επιλεγμένο χρώμα γεμίσματος στον δεύτερο κύκλο.
Εάν θέλετε να ταιριάξετε επίσης τα περιγράμματα των δύο κύκλων, μπορείτε να χρησιμοποιήσετε το εργαλείο Περιγραμμάτων, αλλά θα έπρεπε να ορίσετε "χειρωνακτικά" όλες τις ιδιότητες.
To Flash έχει μία καλύτερη λύση: Χρησιμοποιήστε το εργαλείο Σταγονόμετρο για να πάρετε ένα δείγμα όλων των ιδιοτήτων περιγράμματος του πρώτου κύκλου.
Επιλέξτε το εργαλείο Σταγονόμετρο και τοποθετήστε το κοντά στο περίγραμμα του πρώτου κύκλου.
Παρατηρήστε ότι ο δείκτης αλλάζει μορφή· συγκεκριμένα, συμπεριλαμβάνει ένα μικρό εικονίδιο μολυβιού.
Αυτό υποδεικνύει ότι εάν κάνετε κλικ, θα πάρετε δείγμα των ιδιοτήτων περιγράμματος του συγκεκριμένου σχήματος.
Κάντε κλικ στο σχήμα για να πάρετε ένα δείγμα των ιδιοτήτων περιγράμματος του.
Όπως βλέπετε, οι ιδιότητες περιγράμματος ενημερώνονται στην παλέτα Properties.
Επίσης, γίνεται ενεργό το εργαλείο Περιγραμμάτων το οποίο μπορείτε να χρησιμοποιήσετε για να αλλάξετε το περίγραμμα του δεύτερου κύκλου.
Το σημαντικό στοιχείο που πρέπει να θυμάστε είναι ότι το εργαλείο Σταγονόμετρο παίρνει δείγματα όλων των ιδιοτήτων, και όχι μόνο του χρώματος.
Αλλαγή της Κλίμακας και της Γωνίας Περιστροφής Όπως είδατε, χρησιμοποιώντας το κανονικό εργαλείο Επιλογής μπορείτε να αλλάξετε το μέγεθος, τη θέση και την καμπυλότητα διάφορων σχημάτων.
Χρησιμοποιώντας τα εργαλεία Περιγραμμά​των και Γεμίσματος, μπορείτε να αλλάξετε το χρώμα και το περίγραμμα των σχημάτων σας.
Υπάρχουν όμως και άλλοι τρόποι για να κάνετε αλλαγές στα αντικείμενα που επιλέγετε.
Δύο από τους πιο κοινούς είναι η κλιμάκωση (Scale) και η περιστροφή (Rotate).
Ουσιαστικά, το μόνο που χρειάζεται είναι να επιλέξετε ένα αντικείμενο και κατόπιν να ενεργο​ποιήσετε την επιλογή Κλιμάκωσης (Scale) ή Περιστροφής (Rotate).
Οι επιλογές αυτές είναι διαθέσιμες οποτεδήποτε χρησιμοποιείτε το εργαλείο Επιλογής και έχετε επιλεγμένο ένα αντικεί​μενο.
Θα βρείτε τις επιλογές Κλιμάκωσης και Περιστροφής στο υπομενού της εντολής Modify, Transform, καθώς και στη Βασική γραμμή εργαλείων (επιλέξτε Window, Toolbars, Main για να την εμφανίσετε).
Στην ακόλουθη εργασία θα πειραματιστείτε με τις λειτουργίες κλιμάκω​σης και περιστροφής.
Εργασία: Κλιμάκωση και Περιστροφή Αντικειμένων Σ' αυτή την εργασία θα εξερευνήσετε τις επιλογές κλιμάκωσης και περιστροφής.
Ακολουθήστε τα παρακάτω βήματα:
Χρησιμοποιήστε το εργαλείο Ορθογωνίων για να σχεδιάσετε ένα τετράγωνο.
Ενεργοποιή​στε το εργαλείο Επιλογής και κάντε διπλό κλικ στο κέντρο του τετραγώνου για να το επιλέξετε ολόκληρο.
Κάντε κλικ στην επιλογή Scale (Εικόνα 2.16).
Το επιλεγμένο αντικείμενο εμφανίζει μικρές τετράγωνες λαβές στις γωνίες και στα μέσα των πλευρών του.
Παρατηρήστε ότι ο δείκτης αλλάζει μορφή καθώς διέρχεται πάνω από τις λαβές.
Οι γωνιακές λαβές σας επιτρέπουν να κλιμακώσετε αναλογικά ένα αντικείμενο (δηλαδή, να αλλάξετε ταυτόχρονα το ύψος και το πλάτος του).
Οι λαβές που εμφανίζονται στα μέσα των πλευρών σας επιτρέπουν να αλλάξετε μόνο τη μία διάσταση του αντικειμέ​νου (το ύψος ή το πλάτος).
Κάντε κλικ και σύρετε μία γωνιακή λαβή για να κλιμακώσετε αναλογικά το αντικείμενο σας.
Σύρετε μία πλευρική λαβή για να αλλάξετε μόνο το πλάτος.
Βεβαιωθείτε ότι το τετράγωνο συνεχίζει να είναι επιλεγμένο και ενεργοποιήστε την επιλογή Περιστροφής (Rotate).
Οι γωνιακές λαβές εκτελούν περιστροφή· οι λαβές που εμφανίζονται στα μέσα των πλευρών εκτελούν τη λειτουργία της στρέβλωσης - δηλαδή, εφαρμόζουν κλίση (Skew).
Όταν ο δείκτης του ποντικιού διέρχεται πάνω από τις λαβές, αλλάζει μορφή.
Κάντε κλικ και σύρετε μία γωνιακή λαβή· όπως βλέπετε, μπορείτε να περιστρέψετε το τετράγωνο σε οποιαδήποτε γωνία.
Στην πραγματικότητα, εάν είναι ενεργοποιημένη η λειτουργία Έλξης σε Αντικείμενα (Snap to Objects) - δηλαδή, εάν το κουμπί με το εικονίδιο του μαγνήτη εμφανίζεται "πατημένο", όπως βλέπετε στην Εικόνα 2.17 - θα διαπιστώσετε ότι το αντικείμενο μπορεί να περιστραφεί μόνο σε γωνίες 45 μοιρών (θα μιλήσουμε περισσότερο γι' αυτό, παρακάτω στο παρόν κεφάλαιο).
Επιπρόσθετα με τα εργαλεία που εξερευνήσαμε στην προηγούμενη εργασία, μπορείτε επίσης να ελέγξετε την κλιμάκωση και την περιστροφή των αντικειμένων με δύο άλλους τρόπους.
Κατ' αρχήν, η επιλογή Scale and Rotate στο υπομενού της εντολής Modify, Transform εμφανίζει ένα παράθυρο διαλόγου στο οποίο μπορείτε να καθορίσετε αριθμητικές τιμές για την κλιμάκωση ή την περιστροφή ενός αντικειμένου, με τον μέγιστο βαθμό ακρίβειας.
Ένας άλλος τρόπος αλλαγής αντικειμένων είναι οι παλέτες Info και Transform.
Επιλέξτε απλώς το επιθυμητό σχήμα και ανοίξτε την παλέτα Info.
Μπορείτε να εισάγετε νέες τιμές για το πλάτος (width) και το ύψος (height) του σχήματος και να πατήσετε το πλήκτρο Tab του πληκτρολογίου σας.
Η παλέτα Transform (μετασχηματισμός) σας επιτρέπει να εφαρμόσετε περιστροφή ή κλίση σε οποιοδήποτε επιλεγ​μένο σχήμα.
Μπορείτε επίσης να ακυρώσετε τους μετασχηματισμούς που έχετε εφαρμόσει σε ένα ή περισσότερα αντικείμενα, πατώντας το κουμπί Reset αυτής της παλέτας.
Τέλος, υπάρχει ένα πραγματικά ενδιαφέρον κουμπί με τίτλο "copy and apply transform" (αντιγραφή και εφαρμογή μετασχηματισμού) στην παλέτα Transform.
To κουμπί αυτό αντιγράφει το επιλεγμένο αντικείμενο και ταυτό​χρονα εφαρμόζει τον τρέχοντα μετασχηματισμό κάθε φορά που το πατάτε.
Εξομάλυνση και Ευθυγράμμιση Σχημάτων Στις προηγούμενες ενότητες σας παρουσιάσαμε αρκετούς τρόπους με τους οποίους μπορείτε να αλλάζετε το σχήμα των αντικειμένων σας.
Όταν σχεδιάζετε κάτι με το εργαλείο Μολύβι, το Flash προσαρμόζει αυτόματα οτιδήποτε σχεδιάζετε ανάλογα με την κατάσταση λειτουργίας του εργαλείου Μολύβι (Pencil Mode).
Χρησιμοποιώντας το εργαλείο Επιλογής, είδατε ότι μπορείτε να εφαρμόσετε καμπυλότητα στις πλευρές ενός αντικειμένου ή να μετακινήσετε τις γωνίες του.
Τέλος, μάθατε πώς να χρησιμοποιείτε τις επιλογές Scale και Rotate για την κλιμάκωση και την περιστροφή ενός αντικειμένου.
Φυσικά, το Flash σας παρέχει πολύ περισσότερες δυνατότητες.
Οποτεδήποτε σχεδιάζετε ένα σχήμα, μπορείτε - αφού το σχεδιάσετε - να το εξομαλύνετε (smooth) ή να το ισιώσετε (straighten).
Οι δύο αυτές επιλογές είναι διαθέσιμες όταν είναι ενεργοποιημένο το εργαλείο Επιλογής.
Η διαδικασία είναι αρκετά απλή: επιλέγετε ένα σχήμα και κάνετε κλικ στο κουμπί που αντιπροσωπεύει την επιθυμητή επιλογή - Smooth ή Straighten - όπως βλέπετε στην Εικόνα 2.18.
Κάνοντας κλικ κατ' επανάληψη σ' αυτά τα κουμπιά μπορείτε να συνεχίσετε την εξομάλυνση ή το ίσιωμα του επιλεγμένου αντικειμένου.
Στην Εικόνα 2.19 παρουσιάζονται παραδείγματα αυτών των δυο επιλογών.
Μπορείτε ελεύθερα να πειραματιστείτε μ' αυτές τις επιλογές.
Αν και τα αποτελέσματα δε θα είναι πάντα τα αναμενόμενα, σε κάθε περίπτωση το Flash προσπαθεί να κάνει τα σχήματα σας λιγότερο πολύπλοκα, πράγμα το οποίο έχει σαν αποτέλεσμα μικρότερο μέγεθος αρχείου.
Χρήση της Λειτουργίας Έλξης για την Ένωση Αντικειμένων Μια από τις χρησιμότερες λειτουργίες του Flash είναι η "έλξη στα αντικείμενα" (Snap to Objects).
Επιλέγοντας απλώς την εντολή View, Snapping, Snap to Objects (ή κάνοντας κλικ στο κουμπί με το εικονίδιο μαγνήτη στη Βασική γραμμή εργαλείων), μπορείτε να σχεδιάζετε τέλειους κύκλους, απόλυτα οριζόντιες ή κατακόρυφες γραμμές και πολλά άλλα σχήματα, με 100% ακρίβεια.
Το οπτικό στοιχείο που υποδεικνύει ότι είναι ενεργοποιημένη η έλξη είναι ένας σκούρος δακτύλιος ο οποίος εμφανίζεται συνήθως δίπλα στον δείκτη.
Όταν βλέπετε αυτό τον δακτύλιο θα ξέρετε ότι το Flash προσπαθεί να υποβοηθήσει τη σχεδίαση σας με τη λειτουργία Έλξης.
Όπως ίσως γνωρίζετε από τη χρήση άλλων προγραμμάτων, κρατώντας πατημένο το πλήκτρο Shift μπορείτε να "περιορίσετε" το αποτέλεσμα ενός εργαλείου, παρόμοια με τη λειτουργία Έλξης.
Αλλά η λειτουργία Έλξης μπορεί να κάνει πολύ περισσότερα.
Εκτός από το ότι σας βοηθά να σχεδιάζετε τέλεια σχήματα, η λειτουργία Έλξης σας επιτρέπει επίσης να ενώνετε δύο σχήματα.
Και με τον όρο "ένωση" δεν εννοούμε απλώς την τοποθέτηση ενός αντικειμένου έτσι ώστε να εφάπτεται με το άλλο - τα δύο αντικείμενα ενώνονται πραγματικά.
Στο Flash, εάν δε χρησιμο​ποιήσετε τη λειτουργία Έλξης, δύο αντικείμενα μπορεί να δείχνουν ενωμένα ενώ στην πραγματι​κότητα δεν είναι.
Για παράδειγμα, στην ακόλουθη εργασία θα σχεδιάσετε ένα βέλος, αλλά εάν δε χρησιμοποιήσετε τη λειτουργία Έλξης για να ενώσετε το ένα σκέλος του βέλους με το άλλο, τα δύο αυτά αντικείμενα δε θα παραμείνουν ενωμένα εάν αυξήσετε την κλίμακα τους.
Όταν χρησιμοποιείτε τη λειτουργία Έλξης για να ενώσετε ένα σχήμα μ' ένα άλλο, τα δύο σχήματα ενώνονται παντοτινά.
Εργασία: Χρήση της Λειτουργίας Έλξης για τη Σχεδίαση και την Ένωση Αντικειμένων Σ' αυτή την εργασία θα γνωρίσετε ορισμένους από τους τρόπους με τους οποίους σας βοηθά η λειτουργία Έλξης.
Ακολουθήστε τα παρακάτω βήματα:
Κατ' αρχήν βεβαιωθείτε ότι η λειτουργία Έλξης σε Αντικείμενα (Snap to Objects) είναι ενεργοποιημένη στο μενού View.
Επιλέξτε το εργαλείο Ορθογωνίων.
Κάντε κλικ και σύρετε· εάν βρεθείτε κοντά στο σημείο να σχεδιάσετε ένα τέλειο τετράγωνο, θα δείτε ότι εμφανί​ζεται ένας σκούρος δακτύλιος δίπλα στον δείκτη (Εικόνα 2.20).
Επιλέξτε το εργαλείο Γραμμών και σχεδιάστε μία γραμμή σε γωνία 45 μοιρών οπουδήποτε στο Σκηνικό.
Αυτή τη φορά θα πρέπει να κρατάτε πατημένο το πλήκτρο Shift καθώς σχεδιάζετε τη γραμμή για να την "περιορίσετε" σε γωνία 45 μοιρών.
Στη συνέχεια θα ενώσετε το πάνω άκρο της γραμμής με μία γωνία του τετραγώνου.
Ενεργοποιήστε το εργαλείο Επιλογής και βεβαιωθείτε ότι ο δείκτης εμφανίζει το σύμβολο γωνίας πριν κάνετε κλικ και σύρετε το τελικό σημείο της γραμμής.
Μπορείτε να κάνετε κλικ και να σύρετε το τελικό σημείο της γραμμής για να την επεκτείνετε, μέχρι να ενωθεί με το τετράγωνο.
Συνεχίστε το σύρσιμο και παρατηρήστε ότι η γραμμή μπορεί να ενωθεί με μία γωνία ή πλευρά του τετραγώνου. (Υπάρχουν πολλές λογικές θέσεις προορισμού πάνω στο τετράγωνο).
Ενώστε το τελικό σημείο της γραμμής με μία γωνία του τετραγώνου.
Κατά πάσα πιθανότητα, το προηγούμενο βήμα άλλαξε τη γωνία της γραμμής σας, οπότε επιλέξτε την εντολή Edit, Undo (Ctrl+Z) και προσπαθήστε ξανά.
Αυτή τη φορά κάντε ένα κλικ πάνω στη γραμμή για να την επιλέξετε ολόκληρη· κατόπιν κάντε κλικ στο τέλος της γραμμής και σύρετε για να τη μετακινήσετε.
Θα πρέπει τώρα να μπορέσετε να ενώσετε το τελικό σημείο της γραμμής με τη γωνία του τετραγώνου (χωρίς να αλλάξετε τη γωνία της γραμμής).
Το μόνο δύσκολο σ' αυτό το βήμα είναι το γεγονός ότι αφού επιλέξετε τη γραμμή, εάν δεν κάνετε κλικ στο τελικό σημείο της, δε θα δείτε τον σκούρο δακτύλιο.
Εάν δε δείτε τον σκούρο δακτύλιο ακυρώστε τη διαδικασία και προσπαθήστε να επιλέξετε τη γραμμή ξανά.
Σχεδιάστε τώρα δύο γραμμές κοντά στην υπάρχουσα διαγώνια γραμμή, σχεδόν παράλληλες με αυτή.
Χρησιμοποιήστε το εργαλείο Επιλογής για να επεκτείνετε τα τελικά σημεία των δύο γραμμών (σέρνοντας τα).
Επεκτείνετε το ένα τελικό σημείο για να το ενώσετε με μία από τις άλλες γωνίες του τετραγώνου και το άλλο τελικό σημείο έτσι ώστε να ενωθεί με τη γραμμή που έχει κλίση 45 μοιρών, όπως βλέπετε στην Εικόνα 2.21.
Για να βεβαιωθείτε ότι τα αντικείμενα σας έχουν ενωθεί πραγματικά, χρησιμοποιήστε το εργαλείο Επιλογής για να σύρετε το σημείο στο οποίο συγκλίνουν οι τρεις γραμμές.
Eάν κάνατε τα πάντα σωστά, οι τρεις γραμμές θα πρέπει να μετακινηθούν ταυτόχρονα, χωρίς να αποσυνδεθούν από το αντικείμενο (το τετράγωνο) με το οποίο τις έχετε ενώσει.
Τα παραπάνω βήματα σας έδειξαν ότι μπορείτε να δημιουργείτε τέλεια σχήματα με τη βοήθεια της λειτουργίας Έλξης (Snap).
Για παράδειγμα, υποθέστε ότι έχετε μία κατακόρυφη και μια οριζόντια γραμμή.
Εάν επιλέξετε την κατακόρυφη γραμμή και τη σύρετε από το κέντρο της μπορείτε να ενώσετε αυτό το σημείο με το δεξιό άκρο της οριζόντιας γραμμής.
Κατόπιν σύρετε το σημείο ένωσης προς τα δεξιά, διατηρώντας την κίνηση σας περιορισμένη στον ίδιο οριζόντιο άξονα (πράγμα στο οποίο σας βοηθά ο σκούρος δακτύλιος).
Έχετε μόλις δημιουργήσει ένα τέλειο βέλος!
Παρεμπιπτόντως, εάν έχετε ορατούς τους χάρακες (View, Rulers) μπορείτε να κάνετε κλικ σε έναν χάρακα και να σύρετε τον δείκτη έως το Σκηνικό για να δημιουργήσετε οριζόντιες κα κατακόρυφες βοηθητικές γραμμές-οδηγούς.
Εφόσον έχετε ενεργοποιήσει την έλξη στις γραμμές-οδηγούς (View, Snapping, Snap to Guides), μπορείτε να χρησιμοποιείτε τη λειτουργία Έλξης για να σχεδιάζετε αντικείμενα ευθυγραμμισμένα ή εφαπτόμενα με τις γραμμές-οδηγούς.
Οι γραμμές-οδηγοί είναι αυτό ακριβώς που υπονοεί το όνομα τους - βοηθητικά εργαλεία για δική σας ευκολία, τα οποία παραμένουν αόρατα για το ακροατήριο σας.
Τέλος, εάν διαπιστώσετε ότι η λειτουργία Έλξης δυσκολεύει την εργασία σας, μπορείτε να την απενεργοποιήσετε προσωρινά.
Για παράδειγμα, μπορεί να θέλετε να σχεδιάσετε δύο γραμμές πολύ κοντά τη μία στην άλλη, αλλά δε θέλετε να τις ενώσετε.
Επιπλέον, μπορείτε να ελέγχετε την "ευαισθησία" της Έλξης (και τους άλλους τρόπους με τους οποίους προσπαθεί το Flash να βελτιώσει τα σχέδια σας) με τις επιλογές της καρτέλας Editing του παραθύρου διαλόγου της εντολής Edit, Preferences.
Ανυσματικά Έναντι Bitmap Γραφικών Τα ανυσματικά (ή αντικειμενοστραφή όπως συνήθως λέγονται) γραφικά έχουν συγκεκριμένα χαρακτηριστικά, λόγω του τρόπου με τον οποίο αποθηκεύονται στον υπολογιστή.
Ένα αρχείο ανυσματικού γραφικού περιέχει μόνο τις μαθηματικές εξισώσεις που απαιτούνται για τη σχεδία​ση της εικόνας στην οθόνη.
Για παράδειγμα, ένας κύκλος περιλαμβάνει πληροφορίες όπως η ακτίνα, το πάχος γραμμής και το χρώμα.
Όλα τα γραφικά που δημιουργείτε στο Flash βασίζονται σε ανύσματα - είναι αντικειμενοστραφή γραφικά.
Τα αντικειμενοστραφή γραφικά έχουν δύο πλεονεκτήματα: το μέγεθος του αρχείου τους παραμένει μικρό (και κατά συνέπεια μεταφέρονται ταχύτερα μέσω του Internet) και μπορούν να κλιμακώνονται σε οποιοδήποτε μέγεθος, χωρίς μείωση στην ποιότητα εμφάνισης τους.
Τα ανυσματικά γραφικά είναι θαυμάσια, αλλά θα πρέπει επίσης να κατανοήσετε τα μειονεκτή​ματα τους.
Τα ανυσματικά γραφικά απαιτούν από τον υπολογιστή του χρήστη να δουλεύει σκληρότερα για να τα εμφανίσει (επειδή έχει να εκτελέσει πολλά μαθηματικά).
Επίσης, συχνά τα ανυσματικά γραφικά προδίδουν το γεγονός ότι έχουν δημιουργηθεί με υπολογιστή.
Αυτά τα δύο μειονεκτήματα μπορούν να παρακαμφθούν εάν γνωρίζετε εκ των προτέρων την ύπαρξη τους.
Τα bitmap γραφικά είναι εντελώς διαφορετικά από τα ανυσματικά γραφικά.
Το αρχείο ενός bitmap γραφικού περιέχει πληροφορίες χρώματος για κάθε μεμονωμένο pixel (ένα pixel είναι το ελάχιστο στοιχείο μιας εικόνας).
Εάν το γραφικό έχει διαστάσεις 100 επί 100 pixels, αυτό σημαίνει ότι αποθηκεύεται μία τιμή χρώματος για κάθε ένα από τα 10,000 pixels που απαρτίζουν το γραφικό.
Σαν αποτέλεσμα, τα bitmap γραφικά έχουν σχεδόν πάντα μεγαλύτερα μεγέθη αρχείων σε σύγκριση με τα ανυσματικά γραφικά.
Επίσης, τα bitmap γραφικά δεν μπορούν να κλιμακώνονται αποτελεσματικά.
Κυρίως όταν τα μεγαλώνετε, αποκτούν "κουκιδωτή" ή "θολή" εμφάνιση, παρό​μοια με τις φωτογραφίες που εμφανίζονται σε μεγέθυνση.
Αλλά ένα πλεονέκτημα των bitmap γραφικών είναι το γεγονός ότι εμφανίζονται ταχύτατα στην οθόνη.
Απ' ότι φαίνεται, τα ανυσματικά γραφικά είναι προφανώς η καλύτερη επιλογή.
Ωστόσο, η απόφαση για το εάν θα χρησιμοποιήσετε ανυσματικά ή bitmap γραφικά θα πρέπει να βασιστεί στη φύση των εικόνων σας.
Εάν μία εικόνα έχει γεωμετρική δομή με σαφώς προσδιορισμένες περιοχές χρώματος, οι ανυσματικές μορφές γραφικών είναι μία καλή επιλογή.
Εάν η εικόνα σας είναι μία φωτογραφία (π.χ. ενός ανθρώπου, ενός τοπίου, κ.λ.π.), τα bitmap γραφικά είναι η μόνη επιλογή.
Η επιλογή της συγκεκριμένης μορφής αρχείου που θα χρησιμοποιήσετε είναι πιο εύκολη υπόθεση* ωστόσο, κάθε μορφή αρχείου έχει τις δικές της δυνατότητες και αδυναμίες, τις οποίες θα πρέπει να γνωρίζετε εκ των προτέρων.
Λόγοι για τους Οποίους θα Θέλετε να Αποφύγετε την Εισαγωγή Γραφικών Η δυνατότητα του Flash να δημιουργεί ωραία ανυσματικά γραφικά είναι ίσως η καλύτερη δικαιολογία για την ακόλουθη προειδοποίηση: Μην εισάγετε γραφικά στο Flash, παρά μόνο εάν είστε υποχρεωμένοι να το κάνετε!
Αν και η εισαγωγή γραφικών είναι το θέμα αυτού του κεφαλαίου, αυτό δε σημαίνει ότι είναι πάντα καλή ιδέα.
Εάν υπάρχει ένας τρόπος για να κάνετε μία ταινία του Flash να μεταφέρεται ή να προβάλλεται με μικρότερη ταχύτητα στα συστήματα των χρηστών, αυτός είναι η αχρείαστη εισαγωγή γραφικών.
Είναι σημαντικό να βρίσκετε τρόπους για να αποφεύγετε την εισαγωγή γραφικών, οποτεδήποτε και οπουδήποτε μπορείτε.
Η επιθυμία για εισαγωγή γραφικών σε μία ταινία του Flash είναι μία μάλλον φυσιολογική τάση.
Εάν δώσετε το Flash σε έναν επαγγελματία γραφίστα, ειδήμονα στο illustrator ή στο FreeHand, το πρώτο του ερώτημα είναι εάν μπορεί να εισάγει αρχεία του Illustrator ή του FreeHand στο Flash.
Σ' αυτό το κεφάλαιο θα μάθετε την απάντηση.
Ωστόσο, εάν σκεφτείτε γιατί ένας γραφίστας κάνει αυτή την ερώτηση, θα αποκαλύψετε το πρόβλημα.
Ενας γραφίστας μπορεί να κάνει εκπληκτικά, εξαιρετικής πολυπλοκότητας πράγματα με άλλες εφαρμογές, προσανατολισμένες περισσότερο στη σχεδίαση.
Ορισμένοι από τους τρόπους με τους οποίους μπορείτε να ανθήσετε την πολυπλοκότητα των αρχείων γραφικών είναι τα γεμίσματα ντεγκραντέ, το εκτενώς μορφοποιημένο κείμενο και η ύπαρξη πολλών μεμονωμένων αντικειμένων.
Η χρήση τόσο πολύπλοκων γραφικών στο Flash προκαλεί δύο προβλήματα.
Κατ' αρχήν, το Flash δεν μπορεί να χειρίζεται πάντα όλες τις ιδιομορφίες των πολύπλοκων αρχείων γραφικών, με αποτέλεσμα η εργασία αυτή να γίνεται πολύ δύσκολη.
Κατά δεύτερον, ένα πολύπλοκο αρχείο μεταφέρεται αργότερα και προβάλλεται αργό​τερα - γιατί λοιπόν θα ήθελε κανείς να χρησιμοποιήσει τέτοια αρχεία στις ταινίες του;
Όταν καλείστε να αποφασίσετε εάν θα εισάγετε ένα γραφικό στο Flash, το σημαντικότερο πράγμα που θα πρέπει να εξετάζετε είναι εάν μπορείτε να αναδημιουργήσετε μία απλούστερη έκδοση του στο Flash, ή τουλάχιστον να απλοποιήσετε το ίδιο γραφικό πριν το εισάγετε στο Flash.
Εάν ζητήσετε από τον δημιουργό του να αναδημιουργήσει το βιογραφικό στο Flash, μπορεί να σας πει ότι δεν του δίνετε τη δυνατότητα να κάνει σωστά τη δουλειά του.
Σ' αυτή την περίπτωση, η μόνη σας λύση είναι η απλοποίηση του υπάρχοντος γραφικού στο άλλο πρόγραμμα, πριν εισαχθεί στο Flash.
Αναπόφευκτα όμως, σε πολλές περιπτώσεις θα είστε υποχρεωμένοι να εισάγετε γραφικά.
Για παράδειγμα, μπορεί να έχετε μία φωτογραφία (ή οποιοδήποτε άλλο bitmap γραφικό) την οποία θέλετε να χρησιμοποιήσετε οπωσδήποτε, ή μπορεί να έχετε ένα απλό υπάρχον bitmap γραφικό (π.χ. ένα εταιρικό λογότυπο) και δε θέλετε να το ξανασχεδιάσετε στο Flash.
Θα ασχοληθούμε με τα bitmap γραφικά παρακάτω σ' αυτό το κεφάλαιο- για την ώρα, θα ξεκινήσουμε την αναφορά μας με τα ανυσματικά γραφικά.
Εισαγωγή Ανυσματικών Γραφικών Σε ορισμένες περιπτώσεις θα έχετε ένα υπάρχον ανυσματικό γραφικό το οποίο θέλετε να συμπεριλάβετε σε μία ταινία του Flash.
Συνήθως ένα τέτοιο ανυσματικό γραφικό θα έχει γεωμετρική δομή - αν και αυτό δεν είναι υποχρεωτικό.
Ανεξάρτητα από τη δομή και τη μορφή του ανυσματικού γραφικού σας, εάν δεν είναι εξαιρετικά πολύπλοκο, θα μπορείτε να το εισάγετε στο Flash.
Εισαγωγή από Αρχείο Ένας τρόπος για να ενσωματώσετε σε ταινίες του Flash γραφικά προερχόμενα από διάφορες πηγές, είναι η εισαγωγή τους από αρχείο.
Η διαδικασία είναι τόσο απλή, όσο η επιλογή της εντολής File, Import, Import to Stage και κατόπιν η επιλογή του επιθυμητού αρχείου, όπως βλέπετε στην Εικόνα 3.1.
To Flash υποστηρίζει αρκετούς τύπους αρχείων για εισαγωγή, αλλά αυτό δε σημαίνει ότι δουλεύουν όλοι εξίσου καλά.
Εκτός από τις υποστηριζόμενες μορφές αρχείων γραφικών (bitmap και ανυσματικών), περιλαμβάνονται επίσης μορφές αρχείων ήχου και βίντεο.
Θα εξετάσουμε πρώτα τις μορφές ανυσματικών γραφικών που είναι διαθέσιμες για εισαγωγή.
Αν και το παράθυρο διαλόγου Import περιλαμβάνει πολλές μορφές (τύπους) αρχείων, μόνο τέσσερις από τις μορφές ανυσματικών γραφικών αξίζει να αναφέρουμε εδώ: FreeHand (.FH9), Illustrator (.ai), Illustrator EPS και Flash Player (.swf).
Γενικά, η καλύτερη επιλογή είναι η μορφή αρχείου του FreeHand.
Εάν έχετε ένα .ai αρχείο αλλά δεν είστε σίγουροι από ποια έκδοση του Illustrator προέρχεται (και δεν έχετε το Illustrator στον υπολογιστή σας), δοκιμάστε να το εισάγετε στο Flash.
Εάν η μορφή του αρχείου δεν υποστηρίζεται από το Flash, αυτό θα γίνει άμεσα εμφανές.
Το εισαγόμενο γραφικό θα απέχει πολύ από τη σωστή του εμφάνιση.
Αυτό υποδεικνύει ότι το αρχείο έχει δημιουργηθεί με μία έκδοση του Illustrator μεταγενέστερη από αυτή που υποστηρίζεται από το Flash και γι’ αυτό δεν μπορεί να το διερμηνεύσει σωστά.
Θα πρέπει να ανοίξετε αυτό το αρχείο στο Illustrator (στη νέα έκδοση του προγράμματος) και να χρησιμοποιήσετε την εντολή Save a Copy για να αποθηκεύσετε ένα αντίγραφο του στη μορφή αρχείου της έκδοσης 6.
Εισαγωγή από Άλλα Προγράμματα Η ακόλουθη τεχνική δουλεύει, αλλά όχι πολύ καλά.
Την αναφέρω εδώ επειδή δίνει συνήθως αποδεκτά αποτελέσματα για απλά γραφικά και είναι πολύ γρήγορη.
Ανοίξτε απλώς το γραφικό σας σε οποιοδήποτε πρόγραμμα δημιουργίας/επεξεργασίας γραφικών, ενώ έχετε ταυτόχρονα ανοικτό το Flash.
Επιλέξτε το γραφικό σας (ή ένα τμήμα του) και αντιγράψτε το στο Clipboard.
Μεταβείτε στο Flash και επικολλήστε το γραφικό.
Εάν αποφασίσετε να χρησιμοποιήσετε αυτή την τεχνική, θα πρέπει να εξετάσετε οπωσδήποτε τις επιλογές της καρτέλας Clipboard του παραθύρου διαλόγου της εντολής Edit, Preferences του Flash (Εικόνα 3.2).
Επιπλέον επιλογές (και συγκεκριμένα για την ποιότητα των ντεγκραντέ και τη δυνατότητα επεξεργάσιμου κειμένου), είναι επίσης διαθέσιμες σ' αυτή την καρτέλα.
Αυτό ακούγεται αρκετά απλό σε σύγκριση με τη διαδικασία που παρουσιάσαμε στην προηγού​μενη ενότητα, αλλά μην βασιστείτε απόλυτα πάνω του - δε δουλεύει πάντα σωστά.
Αυτό που συμβαίνει είναι ότι τα περιεχόμενα του Clipboard μετατρέπονται σε μία συγκεκριμένη μορφή αρχείου.
Η μορφή μπορεί να διαφέρει, αλλά η διαδικασία είναι παρόμοια με την εξαγωγή ενός .eps (κατά την αντιγραφή από το ένα πρόγραμμα) και κατόπιν την εισαγωγή του .eps αρχείου (κατά την επικόλληση στο Flash) - απλά, όλα αυτά συμβαίνουν αυτόματα, έξω από τον δικό σας έλεγχο.
Εάν η διαδικασία δουλέψει, θαυμάσια.
Εάν όχι, επανεξετάστε τις υπόλοιπες μεθόδους εισαγωγής - ή, ακόμη καλύτερα, σχεδιάστε το γραφικό σας εξαρχής στο Flash.
Εναλλαγή Μεταξύ του Flash και Άλλων Εφαρμογών Ανυσματικής Σχεδίασης Ας υποθέσουμε ότι εισάγετε ένα γραφικό δημιουργημένο κάπου αλλού, το τροποποιείτε στο Flash και κατόπιν αποφασίζετε ότι χρειάζεται να το αλλάξετε ακόμη περισσότερο, αλλά στο πρόγραμ​μα με το οποίο το δημιουργήσατε.
Αυτό δεν είναι παράλογο ούτε ασυνήθιστο, αλλά γενικά δε λειτουργεί σωστά.
Λόγω της συχνής αποτυχίας του, η χρησιμότητα του είναι αμφισβητούμενη.
Φυσικά, εάν χρησιμοποιείτε μόνο το Flash για τη δημιουργία των γραφικών σας αποφεύγετε ολοκληρωτικά αυτή την περίπτωση - αλλά πιθανότατα επιλέξατε ένα άλλο πρόγραμμα δημιουρ​γίας γραφικών επειδή το θεωρείτε πιο προχωρημένο ή πιο εύχρηστο.
Επειδή κατά τη γνώμη σας το άλλο πρόγραμμα είναι τόσο θαυμάσιο, γιατί να μην ξεκινήσετε από την αρχή τη διαδικασία τροποποιήσεων σ' αυτό, αντί να προσπαθήσετε να εισάγετε το τροποποιημένο γραφικό του Flash;
Ο καλύτερος τρόπος για να εξάγετε ένα επεξεργάσιμο ανυσματικό γραφικό από το Flash είναι η μορφή αρχείου .ai του Adobe Illustrator.
Στην απλούστερη περίπτωση, θα θέλετε να εξάγετε ένα μεμονωμένο καρέ.
Για τον σκοπό αυτό μπορείτε να χρησιμοποιήσετε την εντολή File, Export Image και να επιλέξετε τη μορφή αρχείου του Adobe Illustrator από την αναδιπλούμενη λίστα Save as Type.
To εξαγόμενο αρχείο μπορεί να ανοιχτεί σε οποιοδήποτε πρόγραμμα σχεδίασης υποστη​ρίζει αρχεία μορφής .ai (συμπεριλαμβανομένων των Illustrator και FreeHand).
Κανένας δεν υπόσχεται ότι η διαδικασία αυτή θα δουλέψει τέλεια, αλλά απ' ότι φαίνεται δουλεύει καλύτερα από άλλες επιλογές.
Εάν έχετε ένα απλό γραφικό, δοκιμάστε επίσης την τεχνική αντιγραφής και επικόλλησης.
Συνήθως η τεχνική αυτή δουλεύει για απλά γραφικά, αν και όταν επαναφέρετε το γραφικό σας στο Flash, αυτό θα είναι διαφορετικό.
Για παράδειγμα, μπορεί να μην έχετε πλέον τη δυνατότητα να καμπυλώσετε τις πλευρές στην περίμετρο ενός σχήματος, πράγμα το οποίο μπορούσατε να κάνετε πριν από τη μεταφορά του γραφικού στο άλλο πρόγραμμα.
Ακολουθεί μία σύνοψη των βασικών στοιχείων που εξετάσαμε σ' αυτή την ενότητα: · Προσπαθήστε να δημιουργείτε τα γραφικά σας μέσα στο περιβάλλον του Flash. · Εάν χρησιμοποιήσετε ένα άλλο πρόγραμμα για τη δημιουργία των γραφικών, προσπαθήστε να αποφύγετε όσο το δυνατόν την πολυπλοκότητα. · Εάν είστε υποχρεωμένοι να εισάγετε αρχεία από ένα άλλο πρόγραμμα ανυσματικής σχεδίασης, η καλύτερη μέθοδος είναι να εξάγετε ένα .swf αρχείο από το άλλο πρόγραμμα (το οποίο μπορείτε κατόπιν να εισάγετε στο Flash). · Η δεύτερη καλύτερη επιλογή μετά από το .swf αρχείο, είναι η δημιουργία των γραφικών σας στο FreeHand και η εισαγωγή της εγγενούς μορφής αρχείων του FreeHand στο Flash.
Αν και η μέθοδος αυτή μπορεί να είναι πιο βολική, δεν υποστηρίζει αυτόματη βελτιστοποίηση των αρχείων.
Συνεπώς, θα πρέπει να γνωρίζετε καλά το FreeHand για να μπορέσετε να δημιουργήσετε βελτιστοποιημένα αρχεία. · Εάν θέλετε να εξάγετε το υλικό σας από το Flash σε ένα άλλο πρόγραμμα για τροπο​ποίηση και κατόπιν να το εισάγετε ξανά στο Flash (πράγμα που σημαίνει ότι πάτε γυ​ρεύοντας για μπελάδες), η πιο αξιόπιστη μέθοδος είναι η χρήση της εντολής File, Export Image για τη δημιουργία ενός .ai αρχείου του Illustrator. · Τέλος, θα πρέπει πάντα να ελέγχετε προσεκτικά τις διαθέσιμες επιλογές για να εξακριβώνετε την επίδραση τους στο μέγεθος και στην απόδοση του αρχείου, ένα θέμα με το οποίο θα ασχοληθούμε περισσότερο στο Κεφάλαιο 20 αυτού του βιβλίου.
Χρήση Bitmap Γραφικών Σ' αυτή την ενότητα θα μάθετε πώς να εισάγετε και να χρησιμοποιείτε bitmap γραφικά στο Flash.
Τα bitmap γραφικά έχουν ορισμένα μοναδικά χαρακτηριστικά τα οποία δεν μπορούν να δημιουρ​γηθούν μέσα στο περιβάλλον του Flash.
Όσον αφορά στη χρήση bitmap γραφικών, βεβαιωθείτε ότι χρειάζεστε πράγματι ένα bitmap γραφικό πριν αποφασίσετε να το χρησιμοποιήσετε.
Ακολουθεί μία σύνοψη των χρήσεων bitmap γραφικών σε ταινίες του Flash: · Φωτογραφίες.
Η μόνη περίπτωση στην οποία θα μπορούσατε να εξετάσετε μία βασιζόμενη σε ανυσματικά γραφικά εναλλακτική λύση ως προς μία φωτογραφία είναι όταν το θέμα της φωτογραφίας σας είναι ένα γεωμετρικό αντικείμενο. · Μία σειρά στατικών εικόνων τις οποίες εξάγετε από τα καρέ ενός βίντεο. · Μία εικόνα με ειδικά εφέ τα οποία δεν μπορούν να υλοποιηθούν με ανυσματικά εργαλεία, όπως π.χ. σύννεφα, φωτιά, νερό, ή άλλα εφέ με "οργανική" εμφάνιση. (Φυσικά, έ​νας ταλαντούχος καλλιτέχνης θα μπορούσε να αναδημιουργήσει τέτοια ειδικά εφέ χρησιμοποιώντας ανυσματικά εργαλεία).
Εάν δε γνωρίζετε τις διαφορές μεταξύ των ανυσματικών και bitmap γραφικών, θα χρειαστείτε αρκετό χρόνο για να μπορείτε να αποφασίσετε ποια επιλογή είναι καλύτερη σε κάθε περίπτωση.
Οι .gif, .jpg, .png, .bmp και .pet είναι μορφές αρχείων bitmap γραφικών.
Ωστόσο, το γεγονός ότι ένα αρχείο αποθηκεύεται σε μία από αυτές τις μορφές, δε σημαίνει κατ' ανάγκην ότι αυτό είναι σωστό.
Η φύση της εικόνας είναι αυτή που υπαγορεύει τη μορφή αρχείου.
Για παράδειγμα, εάν το μόνο που έχετε είναι ένα .gif αρχείο, θα πρέπει κατ' αρχήν να εξετάσετε τα περιεχόμενα του για να κρίνετε εάν είναι σωστό να χρησιμοποιηθεί σαν bitmap γραφικό.
Ένας εύκολος τρόπος για να το αποφασίσετε είναι ο εξής: εάν μπορείτε να ιχνηλατήσετε (trace) ή να σχεδιάσετε εξαρχής την εικόνα του αρχείου (π.χ. με τα εργαλεία σχεδίασης του Flash), είναι πολύ προτιμότερο να το κάνετε.
Εάν η εικόνα σας είναι μία φωτογραφία, δε θα μπορέσετε να την ιχνηλατήσετε σε καμία περίπτωση (οπότε μπορείτε να τη διατηρήσετε σε bitmap μορφή).
Εάν η εικόνα σας είναι ένα απλό πλαίσιο, θα μπορούσατε κάλλιστα να τη σχεδιάσετε από την αρχή και να εκμεταλλευτείτε όλα τα πλεονεκτήματα που σας παρέχουν τα ανυσματικά γραφικά, χωρίς να προβληματιστείτε καθόλου με τις αδυναμίες των bitmap γραφικών.
Εισαγωγή Bitmap Γραφικών στο Flash Η εισαγωγή ενός bitmap γραφικού στο Flash είναι απλή υπόθεση.
Επιλέξτε απλώς την εντολή File, Import και κατόπιν επιλέξτε ένα αρχείο σε οποιαδήποτε από τις μορφές αρχείων bitmap γραφικών που υποστηρίζει το Flash: .jpg, .png, .gif, .bmp, ή .pet.
Ωστόσο, όταν εισάγετε ένα γραφικό αυτό δεν τοποθετείται μόνο στο Σκηνικό σας, αλλά και στη Βιβλιοθήκη.
Εάν εισάγετε ένα bitmap γραφικό και κατόπιν διαγράψετε το αντίγραφο του που υπάρχει στο Σκηνικό, το ίδιο το bitmap γραφικό θα συνεχίσει να υπάρχει στη Βιβλιοθήκη (την οποία μπορείτε να εμφανίσετε με την εντολή Window, Library).
Στο παράθυρο της Βιβλιοθήκης θα βλέπετε μία καταχώριση με το όνομα αρχείου του γραφικού και ένα μικρό εικονίδιο στ' αριστερά του (Εικόνα 3.3).
Αφού εισάγετε ένα bitmap γραφικό, αυτό διατηρείται στη Βιβλιοθήκη.
Το εικονίδιο του bitmap γραφικού σας παρέχει έναν τρόπο για να καθορίζετε πώς θα πρέπει να εξαχθεί η εικόνα όταν θα δημιουργήσετε την τελική έκδοση της ταινίας για το Web.
Εάν δεν καθορίσετε κάτι διαφορετικό, τα bitmap γραφικά σας εξάγονται με τις προεπιλεγμένες ρυθμίσεις.
Μπορείτε επίσης να καθορί​σετε ειδικές ρυθμίσεις μόνο για ένα συγκεκριμένο γραφικό.
Στην ακόλουθη ενότητα θα εισάγετε ένα bitmap γραφικό και θα εξερευνήσετε ορισμένες από αυτές τις ρυθμίσεις.
Εργασία: Εισαγωγή ενός Bitmap Γραφικού
Σε ένα νέο αρχείο, επιλέξτε την εντολή File, Import , Import to Stage και κατόπιν επιλέξτε ένα αρχείο μορφής .bmp, .jpg, ή .gif (ένα καλό σημείο για να αναζητήσετε τέτοια αρχεία είναι ο φάκελος c:\Windows\).
Κάντε κλικ στο αντίγραφο του γραφικού που εμφανίζεται στο Σκηνικό και διαγράψτε το.
Επειδή είναι bitmap γραφικό, ένα αντίγραφο του είναι ήδη αποθηκευμένο με ασφάλεια στη Βιβλιοθήκη.
Ανοίξτε τη Βιβλιοθήκη με την εντολή Window, Library (Ctrl + L).
Κάντε κλικ στην καταχώριση της Βιβλιοθήκης με το εικονίδιο και το όνομα αρχείου του γραφικού που εισάγατε.
Από το μενού επιλογών (Options) της Βιβλιοθήκης, επιλέξτε Properties (ιδιότητες).
Κάντε κλικ στο κουμπί που εμφανίζεται στην πάνω δεξιά γωνία της Βιβλιοθήκης για να ανοίξετε το μενού Options, θα πρέπει να εμφανιστεί το παράθυρο διαλόγου Bitmap Properties (Εικόνα 3.4). (Αυτό το παράθυρο διαλόγου μπορεί να δείχνει ελαφρώς διαφορετικό, ανάλογα με τη μορφή αρχείου του εισαγόμενου γραφικού).
Στο παράθυρο διαλόγου Bitmap Properties μπορείτε να καθορίσετε τις ρυθμίσεις για την εξαγωγή αυτού του γραφικού.
Αφήστε το παράθυρο διαλόγου ανοικτό στην οθόνη.
Αλλαγή των Ιδιοτήτων για τα Bitmap Γραφικά To Flash μπορεί να εισάγει όλα τα είδη bitmap γραφικών, αλλά χρησιμοποιεί μόνο τις μορφές JPG, GIF, ή PNG στην τελική (εξαγόμενη) ταινία.
Επιπλέον, όλα τα bitmap γραφικά χαρακτηρίζονται με τον όρο "bitmap", ανεξαρτήτως μορφής αρχείου, αφού βρεθούν στη Βιβλιοθήκη του Flash.
Αυτό σημαίνει ότι ανεξάρτητα από τη μορφή του αρχείου που εισάγατε αρχικά, θα πρέπει να χρησιμοποιήσετε το παράθυρο διαλόγου Bitmap Properties για να επιλέξετε μεταξύ της μορφής JPEG με το επιθυμητό επίπεδο συμπίεσης, και της "χωρίς απώλειες" συμπίεσης των μορφών GIF/PNG, για την εξαγωγή του γραφικού.
Μπορείτε να πειραματιστείτε με τις ρυθμίσεις του παραθύρου διαλόγου Bitmap Properties κάνοντας κλικ στο κουμπί Test για να δείτε την επίδραση κάθε αλλαγής τόσο στην ποιότητα της εικόνας (στο δείγμα εικόνας που εμφανίζεται πάνω αριστερά), όσο και στο μέγεθος αρχείου (οι πληροφορίες κειμένου που εμφανίζονται στο κάτω άκρο του παραθύρου διαλόγου).
Δείτε την Εικόνα 3.5.
Η διαδικασία είναι μία συνεχής αλληλουχία δοκιμών, μέχρι να επιτύχετε τα επιθυμητά αποτελέσματα.
Η μορφή JPEG με συμπίεση είναι συνήθως η αποτελεσματικότερη επιλογή.
Εκτός κι αν εισάγετε ένα γραφικό σε μορφή αρχείου .png ή .gif, to Flash ενεργοποιεί εξ ορισμού τη μορφή JPEG στο παράθυρο διαλόγου Bitmap Properties.
Αυτό μπορεί να σας μπερδέψει, επειδή εάν εισάγετε ένα αρχείο μορφής .jpg το Flash θα χρησιμοποιήσει εξ ορισμού τα εισαγόμενα JPEG δεδομένα (Use imported JPEG data), όπως βλέπετε στην Εικόνα 3.6.
Η επιλογή αυτή λέει στο Flash να διατηρήσει την αρχική ρύθμιση συμπίεσης του εισαγόμενου αρχείου.
Γενικά είναι προτιμότερο να αφήνετε ενεργοποιημένη αυτή την επιλογή, επειδή σε κάθε περίπτωση θα πρέπει να αποφεύγετε την επανάληψη της συμπίεσης του αρχείου, η οποία συμβαίνει εάν απενεργοποιήσετε αυτή την επιλογή.
Όταν εισάγετε άλλες δημοφιλείς μορφές αρχείων, όπως οι .bmp και .pet, to Flash προτιμά επίσης τη συμπίεση JPEG.
Ωστόσο, το παράθυρο διαλόγου Bitmap Properties εμφανίζει μία διαφορετική επιλογή σ' αυτή την περίπτωση: την Use document default quality (χρήση της προεπιλεγμένης ποιότητας εγγράφου).
Αν και η επιλογή αυτή δείχνει παρόμοια με την Use imported JPEG data που εξετάσαμε παραπάνω, είναι εντελώς διαφορετική.
Εάν την αφήσετε ενεργοποιημένη θα χρησιμοποιηθεί μία γενική ρύθμιση για τη συμπίεση του αρχείου.
Μπορείτε να ελέγξετε τη συμπίεση που χρησιμοποιείτε για μεμονωμένες εισαγόμενες εικόνες απενεργοποιώντας την επιλογή Use document default quality (ή, όσον αφορά σ' αυτό το θέμα, απενεργοποιώντας την επιλογή Use imported JPEG data που αναφέραμε στην προηγούμενη ενότητα).
Με απενεργοποιημένη την επιλογή αυτή εμφανίζεται ένα πεδίο στο οποίο μπορείτε να εισάγετε το επιθυμητό επίπεδο συμπίεσης JPEG.
Αντί να μαντέψετε ποιο είναι το καλύτερο επίπεδο συμπίεσης, χρησιμοποιήστε το παράθυρο διαλόγου Bitmap Properties για να πειραμα​τιστείτε με πολλά διαφορετικά επίπεδα συμπίεσης.
Οι χαμηλές τιμές δίνουν σαν αποτέλεσμα μικρότερο μέγεθος αρχείου, αλλά επίσης μειωμένη ποιότητα.
Μετά από κάθε αλλαγή, κάντε κλικ στο κουμπί Test για να εξετάσετε την επίδραση της στο μέγεθος αρχείου και στην ποιότητα της εικόνας.
Πειραματιστείτε μέχρι να βρείτε τον καλύτερο δυνατό συμβιβασμό μεταξύ της ποιότητας της εικόνας και του μεγέθους αρχείου.
Επιπρόσθετα, το δείγμα προεπισκόπησης στην πάνω αριστερή γωνία του παραθύρου διαλόγου Bitmap Properties παρουσιάζει την εμφάνιση που θα έχει η εικόνα αφού την εξάγετε.
Μπορείτε να εμφανίσετε σε μεγέθυνση τα περιεχόμενα αυτού του παραθύρου κάνοντας κλικ με το δεξιό πλήκτρο του ποντικιού πάνω του* μπορείτε επίσης να μετατοπίσετε πανοραμικά τα περιεχόμε​να του παραθύρου, με κλικ και σύρσιμο.
Όσον αφορά στην ποιότητα, το καλύτερο σχήμα συμπίεσης είναι η συμπίεση χωρίς απώλειες (Lossless) των μορφών GIF/PNG.
Αυτό το σχήμα συμπίεσης είναι εξ ορισμού ενεργοποιημένο όταν εισάγετε .png και .gif αρχεία, αλλά μπορείτε επίσης να το επιλέξετε ανά πάσα στιγμή.
Το αποτέλεσμα είναι ότι το Flash αφήνει την εικόνα στην αρχική της κατάσταση.
Έτσι παρέχεται πάντα η καλύτερη δυνατή ποιότητα, αλλά όχι χωρίς αντίτιμο.
Το μέγεθος αρχείου θα είναι πάντα μεγαλύτερο όταν χρησιμοποιείτε αυτή την επιλογή.
Η επιλογή αυτή είναι μία κατάλληλη εναλλακτική λύση εάν δημιουργείτε ταινίες οι οποίες δεν πρόκειται να διανέμονται μέσω του Web - για παράδειγμα, εάν δημιουργείτε παρουσιάσεις τις οποίες σκοπεύετε να διανείμετε σε CD (όπου η αναπαραγωγή της ταινίας σας θα γίνεται πάντα από τον σκληρό δίσκο του χρήστη).
Σε κάθε άλλη περίπτωση θα χρησιμοποιείτε αυτή την επιλογή μόνο για τις εικόνες που θέλετε να έχουν τη βέλτιστη δυνατή ποιότητα.
Εάν η εισαγόμενη εικόνα σας είναι ένα .gif αρχείο με μικρό μέγεθος, μπορείτε κάλλιστα να χρησιμοποιήσετε συμπίεση χωρίς απώλειες.
Και επειδή ακόμη και χωρίς συμπίεση η μορφή αρχείου JPEG επιφέρει μία ελάχιστη μείωση στην ποιότητα της εικόνας, η επιλογή Lossless είναι κατάλληλη για τις πιο σημαντικές εικόνες μιας παρουσίασης.
Μετατροπή ενός Bitmap Γραφικού σε Ανυσματικό Γραφικό Δύο κοινές περιπτώσεις απαιτούν τη μετατροπή ενός bitmap γραφικού σε ανυσματική μορφή.
Η πρώτη είναι όταν έχετε ένα bitmap γραφικό το οποίο θα ήταν καταλληλότερο σαν ανυσματικό γραφικό (έτσι ώστε να μπορείτε να εκμεταλλευτείτε τα πλεονεκτήματα που παρέχουν τα ανυσματικά γραφικά).
Η δεύτερη περίπτωση είναι όταν θέλετε να δημιουργήσετε ένα ειδικό εφέ.
Στην ακόλουθη ενότητα θα μετατρέψετε ένα bitmap γραφικό σε ανυσματική μορφή.
Εάν χρησι​μοποιείτε το Flash για Windows, θα εισάγετε μία από τις εικόνες ταπετσαρίας (wallpaper) που περιλαμβάνουν τα Windows.
Εργασία: Μετατροπή Bitmap Γραφικού σε Ανυσματική Μορφή
Σε ένα νέο αρχείο, επιλέξτε την εντολή File, Import, Import to Stage και κατόπιν επιλέξτε το αρχείο Ινδιάνος.bmp από τον φάκελο C:\Windows. (Εάν δεν μπορείτε να βρείτε αυτή την εικόνα, εντοπίστε οποιοδήποτε .pet, .gif, ή .bmp αρχείο το οποίο περιέχει ζωηρά χρώματα.
Κατά πάσα πιθανότητα θα βρείτε .gif αρχεία μέσα στους υποφακέλους με τα αρχεία βοήθειας του Flash).
Κάντε ζουμ για να εμφανίσετε μία περιοχή του γραφικού σε κοντινό πλάνο.
Θα πρέπει να δείχνει τραχιά και θολή, όπως βλέπετε στην Εικόνα 3.7.
Προφανώς, αυτό το γραφικό δεν κλιμακώνεται καλά, πράγμα το οποίο είναι ένα χαρακτηριστικό γνώρισμα όλων των bitmap γραφικών.
Με επιλεγμένο το bitmap γραφικό, επιλέξτε την εντολή Modify, Bitmap, Trace Bitmap (ιχνηλάτηση bitmap γραφικού).
Στο παράθυρο διαλόγου που εμφανίζεται (Εικόνα 3.8), εισάγετε 1 στο πεδίο Color Threshold (κατώφλι χρώματος).
Η τιμή αυτή υποδεικνύει πόσο κοντά πρέπει να βρίσκονται δύο χρώματα για να θεωρηθούν ότι είναι το ίδιο χρώμα.
Η επιλογή Minimum Area σας επιτρέπει να καθορίσετε πόσο μικρό μπορεί να είναι ένα ανυσματικό σχήμα.
Ορίστε τη σε τιμή 10.
Αφήστε τις επιλογές Curve Fit (εξομάλυνση καμπυλότητας) και Corner Threshold (κατώφλι γωνιών) στις τιμές Pixels και Many corners, αντίστοιχα.
Κάντε κλικ στο ΟΚ για να κλείσετε το παράθυρο διαλόγου.
Το γραφικό αποτελείται πλέον από ανυσματικά σχήματα.
Tο γραφικό δείχνει τόσο καλό όσο το πρωτότυπο, ή ακόμη καλύτερο - κυρίως εάν χρειαστεί να μεγαλώσετε το μέγεθος του.
Επειδή αποτελείται από σαφή γεωμετρικά σχήματα, η εικόνα που επέλεξα γι' αυτή την εργασία είναι κατάλληλη για μετατροπή σε ανυσματικό γραφικό.
Ορισμένες φορές δε θα είναι εύκολο για το Flash να μετατρέψει ένα γραφικό σε ανυσματική μορφή, λόγω της πολυπλοκότητας του.
Υπάρχουν άλλα εργαλεία ειδικά σχεδιασμένα γι' αυτό τον σκοπό, όπως π.χ. το Adobe Streamline, τα οποία χρησιμοποιούν πολύ πιο προηγμένες μεθόδους.
Ωστόσο, πριν απαρνηθείτε τη λειτουρ​γία ιχνηλάτησης, πειραματιστείτε με τις ρυθμίσεις του παραθύρου διαλόγου Trace Bitmap.
Χρησιμοποιήστε το κουμπί Help για να μάθετε περισσότερα για κάθε ρύθμιση.
Το παράθυρο διαλόγου Trace Bitmap (Εικόνα 3.8) περιλαμβάνει αρκετές ενδιαφέρουσες επιλογές, οι οποίες παρουσιάζονται συνοπτικά στη συνέχεια: · Κατά την ιχνηλάτηση, το Flash προσπαθεί να "συγκολλήσει" τις περιοχές ενός bitmap γραφικού σε ενιαία σχήματα.
Η επιλογή Color Threshold σας επιτρέπει να καθορίσετε πόσο μπορούν να διαφέρουν δύο γειτονικά χρώματα (σε τιμές RGB), αλλά να αντιμετωπίζονται σαν ένα χρώμα από το Flash.
Εάν ορίσετε υψηλή τιμή, θα καταλήξετε με λιγότερα χρώματα και λιγότερες περιοχές. · Η επιλογή Minimum Area σας επιτρέπει να καθορίσετε τη μικρότερη περιοχή που μπορεί να δημιουργήσει το Flash.
Εάν έχετε μία εικόνα με υψηλό βαθμό λεπτομέρειας, θα πρέπει να μειώσετε αυτή την τιμή γιατί αλλιώς θα πάρετε ένα εφέ μωσαϊκού. · Η επιλογή Curve Fit επηρεάζει πόσο πιστά θα ακολουθούνται οι καμπύλες και ευθύ​γραμμες περιοχές.
Η ρύθμιση Very Smooth ισοδυναμεί με τη χρήση ενός μαρκαδόρου με χοντρή μύτη για τη σχεδίαση ενός σχήματος με μία γρήγορη κίνηση.
Εάν μπορούσατε να χρησιμοποιήσετε ένα μολύβι με λεπτή μύτη και όσα ευθύγραμμα τμήματα θέλατε, θα βρισκόσασταν στο άλλο άκρο της κλίμακας, το οποίο αντιπροσωπεύουν οι ρυθμίσεις Pixels ή Very Tight. · Η επιλογή Corner Threshold σας επιτρέπει να καθορίσετε εάν οι γωνίες θα διατηρούνται ή θα αγνοούνται. · Επιπρόσθετα με τη μετατροπή ενός bitmap γραφικού σε ανυσματική μορφή, μπορείτε να χρησιμοποιήσετε αυτή τη διαδικασία για να επιτύχετε ειδικά εφέ.
Το μόνο που χρειάζεται είναι λίγος επιπλέον πειραματισμός.
Να έχετε υπόψη ότι η χρήση της λειτουργίας Trace Bitmap έχει ορισμένες φορές σαν αποτέλεσμα μία εικόνα η οποία δείχνει πανομοιότυπη με το αρχικό bitmap γραφικό, αλλά έχει μεγαλύτερο μέγεθος αρχείου.
Η επιλογή αυτή είναι βιώσιμη μόνο εάν η φύση της εικόνας σας την καθιστά καταλληλότερη σαν ανυσματικό γραφικό, ή εάν θέλετε να επιτύχετε ένα ειδικό εφέ.
Αλληλουχίες Bitmap Εικόνων Αν και το Flash δεν μπορεί να εισάγει αρχεία βίντεο, υποστηρίζει το επόμενο καλύτερο πράγμα - μία αλληλουχία ή σεκάνς (sequence) στατικών bitmap εικόνων.
Όταν μία τέτοια αλληλουχία εικόνων προβάλλεται με σωστή ταχύτητα, δημιουργείται η εντύπωση ότι παρακολουθείτε ένα βίντεο.
Οι επισκέπτες αυτής της τοποθεσίας μπορούν να παρακολουθήσουν πολλές αλληλουχίες bitmap γραφικών οι οποίες δεν είναι τίποτα περισσότερο από στατικά καρέ τα οποία έχω εξάγει από ένα βίντεο.
Μία τέτοια αλληλουχία εικόνων δεν είναι πραγματικό βίντεο, επειδή δεν έχει συγχρονισμένο ήχο.
Η δημιουρ​γία μιας τέτοιας αλληλουχίας εικόνων είναι μάλλον απλή διαδικασία: χρησιμοποιείτε ειδικό λογισμικό επεξεργασίας βίντεο για να εξάγετε κάθε καρέ του βίντεο σε μία bitmap εικόνα και κατόπιν εισάγετε τις εικόνες αυτές στο Flash.
Ίσως νομίσετε ότι χρειάζεται πολύς χρόνος για την εισαγωγή των εικόνων καρέ προς καρέ.
Ευτυχώς, το Flash είναι αρκετά έξυπνο όταν εισάγει μία σειρά γραφικών.
Εάν έχετε πολλές εικόνες με διαδοχικά αριθμημένα ονόματα αρχείων (για παράδειγμα, pic_001.bmp, pic_002.bmp, pic_003.bmp) στον ίδιο φάκελο, εκτελείτε απλώς τη διαδικασία εισαγωγής για την πρώτη εικόνα.
Το Flash θα σας ρωτήσει εάν σκοπεύετε να εισάγετε ολόκληρη την αλληλουχία (όπως βλέπετε στην Εικόνα 3.9).
To Flash θα κάνει όλη την επιπλέον δουλειά που απαιτείται για τη δημιουργία ενός animation καρέ-καρέ, όπως θα εξετάσουμε στο Κεφάλαιο 7.
Με λίγη καλή οργάνωση από την αρχή (κυρίως όσον αφορά στη σωστή ονομασία των αρχείων), μπορείτε να εισάγετε πολλαπλές εικόνες σε ένα και μόνο βήμα.
Χρώματα και Ντεγκραντέ Η επιλογή χρωμάτων στο Flash είναι θέμα προσωπικής προτίμησης.
Αν και θα πρέπει να συνυπολογίσετε ορισμένα τεχνικά θέματα όταν ασχολείστε με τη δημοσίευση περιεχομένου στο Web, γενικά μπορείτε να χρησιμοποιείτε οποιοδήποτε χρώμα ή συνδυασμό χρωμάτων θέλετε.
Σ' αυτή την ενότητα θα μάθετε πώς να δημιουργείτε και να αποθηκεύετε δείγματα χρωμάτων για την εύκολη δημιουργία παλετών εξειδικευμένων χρωμάτων τα οποία θέλετε να χρησιμοποιεί​τε στις ταινίες σας.
Θα μάθετε επίσης πώς να δημιουργείτε και να χρησιμοποιείτε γεμίσματα ντεγκραντέ.
Δημιουργία Δειγμάτων για Απλά Χρώματα και Ντεγκραντέ Στο Κεφάλαιο 2, οποτεδήποτε θέλατε να χρωματίσετε ένα γέμισμα ή περίγραμμα, επιλέγατε το επιθυμητό δείγμα χρώματος με τους μηχανισμούς επιλογής χρώματος γεμίσματος ή περιγράμ​ματος που διαθέτει η εργαλειοθήκη (κουμπιά εμφάνισης παλετών).
Το κλικ στο κουμπί επιλογής χρώματος γεμίσματος έχει σαν αποτέλεσμα την εμφάνιση μιας παλέτας με δείγματα για όλα τα διαθέσιμα χρώματα.
Εξ ορισμού, είναι διαθέσιμα μόνο τα 216 "ασφαλή για χρήση στο Web" (Web-safe) χρώματα.
Για τους χρήστες των οποίων οι υπολογιστές μπορούν να εμφανίζουν μόνο 256 χρώματα (χρώμα βάθους 8 bit), είναι προτιμότερο να χρησιμοποιείτε μόνο τα χρώματα που περιέχονται σ' αυτή την παλέτα.
Τα υπόλοιπα 40 χρώματα (256 μείον 216) χρησιμοποιούνται από το σύστημα και μπορεί να μην εμφανίζονται με τον αναμενόμενο τρόπο.
Επειδή κατά πάσα πιθανότητα οι χρήστες σας δε θα περιορίζονται μόνο 256 χρώματα, μπορείτε να δημιουργείτε δικά σας χρώματα, εάν θέλετε.
Η δημιουργία ενός "εξειδικευμένου" χρώματος απαιτεί δύο βασικά βήματα: δημιουργείτε το χρώμα στην παλέτα με όνομα Mixer (μεικτής) και κατόπιν αποθηκεύετε το δείγμα του (swatch).
Γι' αυτή τη διαδικασία μπορείτε να χρησιμοποιήσετε έως και τρεις παλέτες: τις Mixer (μείκτης), Swatches (δείγματα χρωμάτων) και Fill (γέμισμα).
Για τις εργασίες αυτού του κεφαλαίου θα πρέπει να έχετε ορατές αυτές τις τρεις παλέτες.
Στην πρώτη εργασία που ακολουθεί θα δημιουργήσετε ένα εξειδικευμένο χρώμα.
Εργασία: Δημιουργία Εξειδικευμένου Χρώματος Σ' αυτή την εργασία θα εξετάσετε διάφορους τρόπους με τους οποίους μπορείτε να δημιουργείτε εξειδικευμένα χρώματα και κατόπιν να τα αποθηκεύετε για μελλοντική χρήση.
Ακολουθήστε τα παρακάτω βήματα:
Βεβαιωθείτε ότι είναι ορατές οι παλέτες Color Mixer και Color Swatches.
Μπορείτε να διαχωρίσετε αυτές τις παλέτες από τις ομάδες στις οποίες ανήκουν, σέρνοντας την καρτέλα τους σε μία νέα θέση.
Στην παλέτα Color Mixer, κάντε κλικ στην περιοχή επιλογής χρώματος (Εικόνα 4.1) και σύρετε για να κινηθείτε σε όλο το φάσμα χρωμάτων.
Αν και τα χρώματα του φάσματος δεν είναι άπειρα, υπάρχουν πολύ περισσότεροι από 216 συνδυασμοί.
Καθώς κινείστε στο φάσμα των χρωμάτων θα παρατηρήσετε ότι οι τιμές στα πεδία RGB - Red (κόκκινο), Green (πράσινο) και Blue (μπλε) αλλάζουν.
Όλα τα χρώματα δημιουργού​νται με την ανάμειξη ενός από τους 256 διακριτούς "τόνους" (ή αποχρώσεις) των τριών πρωτευόντων χρωμάτων: κόκκινο, πράσινο και μπλε.
Κάθε τόνος αντιστοιχεί σε μία αριθμητική τιμή, από 0 έως 255.
Αυτές οι αριθμητικές τιμές είναι ιδιαίτερα χρήσιμες για εσάς.
Για παράδειγμα, μία εταιρεία η οποία θέλει το λογότυπο της να εμφανίζεται πάντα με τα ίδια χρώματα μπορεί να σας παρέχει συγκεκριμένες RGB τιμές γι' αυτά.
Ένας ακόμη τρόπος για να επιλέξετε ένα χρώμα είναι να πάρετε δείγμα του επιθυμητού χρώματος από κάπου αλλού - ακόμη και έξω από το περιβάλλον του Flash.
Τοποθετήστε το παράθυρο της άλλης εφαρμογής από την οποία θα πάρετε το δείγμα και το παράθυρο του Flash δίπλα-δίπλα, έτσι ώστε να τα βλέπετε ταυτόχρονα.
Στην παλέτα Color Mixer, κάντε κλικ στο δείγμα χρώματος γεμίσματος, κρατήστε πατημένο το πλήκτρο του ποντικιού και, καθώς σέρνετε, μεταβείτε στο σημείο που έχει το χρώμα που επιθυμείτε, στο παράθυρο της άλλης εφαρμογής.
Το τρέχον χρώμα γεμίσματος αλλάζει στο ίδιο ακριβώς χρώμα που επιλέξατε.
Τώρα που έχετε δημιουργήσει ένα "νέο" χρώμα, μπορείτε να το χρησιμοποιήσετε αμέσως (επιλέξτε απλώς το εργαλείο Πινέλο και δοκιμάστε το).
Αλλά μπορείτε επίσης να αποθηκεύσετε αυτό το χρώμα σε ένα δείγμα (swatch), έτσι ώστε να μπορείτε να το επιλέγετε εύκολα μελλοντικά (χωρίς να καταφεύγετε στην παλέτα Color Mixer).
Από το μενού επιλογών της παλέτας Color Mixer (κάντε κλικ στο κουμπί με το βέλος, πάνω δεξιά), επιλέξτε την εντολή Add Swatch (προσθήκη δείγματος).
Η εντολή αυτή παίρνει το τρέχον χρώμα και το προσθέτει σε ένα νέο δείγμα, στο τέλος της παλέτας Color Swatches.
Για παράδειγμα, θα μπορούσατε να χρησιμοποιήσετε το μοντέλο χρωμάτων HSB - Hue (χροιά), Saturation (κορεσμός), Brightness (φωτεινότητα) - ή το σύστημα HEX (από το hexadecimal -δεκαεξαδικό), το οποίο αντικατοπτρίζει τον τρόπο με τον οποίο περιγράφει τα χρώματα η HTML.
Πιθανότατα θα παρατηρήσετε επίσης ότι για οποιαδήποτε ρύθμιση χρώματος περιλαμβάνεται μία επιλογή Alpha.
Όσο μικρότερο είναι το ποσοστό που εισάγετε σ' αυτή, τόσο πιο "διαφανές" θα είναι το χρώμα.
Στο επόμενο κεφάλαιο θα μάθετε ότι υπάρχουν και άλλοι τρόποι για να ελέγχετε τη διαφάνεια (alpha).
Γενικά όμως, δε χρειάζεται να ασχολείστε με τη διαφάνεια όταν δημιουργείτε ένα χρώμα.
Αν και η διαδικασία που μόλις μάθατε για τη δημιουργία δειγμάτων χρωμάτων είναι λίγο χρονοβόρα στην αρχή, μπορεί να σας βοηθήσει σημαντικά μακροπρόθεσμα.
Για παράδειγμα, αν και τα δείγματα χρωμάτων αποθηκεύονται μόνο μέσα στο τρέχον αρχείο του Flash, αφού αφιερώσετε χρόνο για να δημιουργήσετε δείγματα εξειδικευμένων χρωμάτων, μπορείτε να τα αποθηκεύσετε όλα μαζί σε ένα αρχείο ομάδας χρωμάτων (Color Set) του Flash.
Από το μενού της παλέτας Color Swatches επιλέξτε την εντολή Save Colors.
Αφού αποθηκευτεί το αρχείο ομάδας χρωμάτων μπορείτε να το χρησιμοποιήσετε και σε άλλες ταινίες, ή να το δώσετε σε συνεργάτες σας.
Για να φορτώσετε χρώματα τα οποία έχετε αποθηκεύσει κατ' αυτό τον τρόπο, επιλέξτε την εντολή Replace Colors από το μενού της παλέτας Swatches. (Παρατηρήστε ότι η λειτουργία αυτή χαρακτηρίζεται σαν "αντικατάσταση" (replace) και όχι σαν "προσθήκη" (add), πράγμα που σημαίνει ότι αντικαθιστά οποιαδήποτε εξειδικευμένα χρώματα έχετε ήδη δημιουργήσει στην παλέτα).
Υπάρχουν δύο ακόμη επιλογές οι οποίες μπορεί να σας φανούν ίδιες στην αρχή - οι Load Default Colors (φόρτωση προεπιλεγμένης παλέτας χρωμάτων) και Web 216 (η παλέτα με τα 216 ασφαλή για το Web χρώματα).
Τα προεπιλεγμένα χρώματα που περιλαμβάνει το Flash είναι τα 216 ασφαλή για το Web χρώματα.
Ωστόσο, εάν θέλετε, μπορείτε να δημιουργήσετε πρώτα ορισμένα εξειδικευμένα χρώματα (ή να χρησιμοποιήσετε την Replace Colors) και κατόπιν να επιλέξετε την εντολή Save As Default (αποθήκευση ως προεπιλογή).
Έτσι, κάθε νέο αρχείο που δημιουργείτε με το Flash θα ξεκινά μ' αυτά τα νέα προεπιλεγμένα χρώματα.
Η επιλογή Web 216 του μενού θα σας επαναφέρει πάντα στα 216 βασικά χρώματα που είναι προεπιλεγμένα στην αρχική, "εργοστασιακή" διαμόρφωση του Flash.
Μία τελική σημείωση σχετικά με την αποθήκευση χρωμάτων: Τα αρχεία που αποθηκεύουν πίνακες χρωμάτων με την επέκταση .act είναι μία πρότυπη μορφή αρχείου.
Αυτοί οι πίνακες χρωμάτων μπορούν να φορτώνονται και σε άλλα προγράμματα, εκτός του Flash, όπως π.χ. το Photoshop.
Όσον αφορά σ' αυτό το θέμα, το Photoshop μπορεί επίσης να αποθηκεύει .act αρχεία, τα οποία, με τη σειρά τους, μπορούν να φορτώνονται στο Flash.
To όλο σκεπτικό είναι η επίτευξη ενός συστήματος ομοιόμορφης περιγραφής του χρώματος, το οποίο θα μπορεί να είναι κοινό για όλα τα αρχεία και τα μέλη μιας ομάδας εργασίας.
Αναμφίβολα έχετε παρατηρήσει ότι το χρώμα γεμίσματος ενός αντικειμένου μπορεί να είναι ένα ντεγκραντέ (gradient).
Θα βλέπετε και κυκλικά, και γραμμικά ντεγκραντέ στην παλέτα με τα προεπιλεγμένα δείγματα χρωμάτων (Swatches) οποτεδήποτε κάνετε κλικ για να καθορίσετε το χρώμα γεμίσματος ενός αντικειμένου.
Στην ακόλουθη εργασία θα μάθετε πώς να δημιουργείτε δικά σας ντεγκραντέ.
Εργασία: Δημιουργία Εξειδικευμένων Ντεγκραντέ Σ' αυτή την εργασία θα δημιουργήσετε ένα δικό σας γέμισμα ντεγκραντέ.
Ακολουθήστε τα παρακάτω βήματα:
Για την εργασία αυτή θα χρειαστείτε και τις παλέτες που σχετίζονται με το χρώμα: Color Mixer και Color Swatches.
Τακτοποιήστε τις έτσι ώστε να μπορείτε να τις βλέπετε όλες, σε μία βολική θέση της οθόνης.
Κάντε κλικ στο πρώτο ντεγκραντέ της παλέτας Color Swatches.
Παρατηρήστε ότι η παλέτα Color Mixer αλλάζει, αντικατοπτρίζοντας τις ρυθμίσεις του επιλεγμένου δείγματος.
Στην παλέτα Color Mixer θα πρέπει να βλέπετε δύο ενδείκτες - έναν σε κάθε άκρο της μπάρας ελέγχου του ντεγκραντέ, όπως φαίνεται στην Εικόνα 4-2.
Κάντε κλικ στον αριστερό ενδείκτη (η πλευρά με το λευκό)· η κεφαλή του ενδείκτη αλλάζει σε μαύρο χρώμα (υποδεικνύοντας το τμήμα της διαβάθμισης του ντεγκραντε που προσαρμόζετε την τρέχουσα στιγμή).
Στην παλέτα Color Mixer θα παρα​τηρήσετε επίσης έναν ενδείκτη κάτω από το πλαίσιο με το δείγμα χρώματος.
Χρησιμοποιή​στε την παλέτα Color Mixer για να επιλέξετε ένα ζωηρό κίτρινο χρώμα από την περιοχή με το φάσμα των χρωμάτων.
Παρατηρήστε ότι το δείγμα σας εμφανίζεται τώρα σαν μία διαβάθμιση από το κίτρινο έως το μαύρο.
Στην παλέτα Color Mixer, αλλάξτε το στυλ του ντεγκραντε σε κυκλικό (Radial Gradient)· θα δείτε το δείγμα του ντεγκραντε να αλλάζει ξανά.
Κάντε κλικ στον ενδείκτη που εμφανίζεται στο δεξιό άκρο της μπάρας του ντεγκραντε στην παλέτα Color Mixer και επιλέξτε ένα φωτεινό μπλε χρώμα.
Θα πρέπει τώρα να έχετε ένα κυκλικό γέμισμα ντεγκραντε το οποίο ξεκινά από κίτρινο και καταλήγει σε μπλε.
Για να προσθέσετε και άλλα χρώματα στο ντεγκραντε σας, κάντε απλώς κλικ κάτω από την μπάρα του ντεγκραντε.
Νέοι ενδείκτες θα εμφανιστούν στα σημεία που κάνετε κλικ.
Μπορείτε να μετακινήσετε τους ενδείκτες σε οποιαδήποτε θέση θέλετε και να αλλάξετε το χρώμα τους.
Για να διαγράψετε έναν ενδείκτη χρώματος, σύρετε τον προς τα κάτω, έξω από την παλέτα (όχι αριστερά ή δεξιά).
Από τις επιλογές του Color Mixer δώστε Add Swatch ώστε να προστεθεί το τροποποιημένο ντεγκραντέ στην παλέτα Color Swatches.
Τώρα που έχετε ένα εξειδικευμένο ντεγκραντε, θα πρέπει να μάθετε πώς μπορείτε να το χρησιμοποιήσετε σε μία ταινία.
Χρήση και Τροποποίηση Γεμισμάτων Ντεγκραντέ Ανεξάρτητα από το εάν θα χρησιμοποιείτε τα προκαθορισμένα ντεγκραντέ του Flash ή θα δημιουργείτε δικά σας (όπως μάθατε στην προηγούμενη εργασία), η χρήση των ντεγκραντέ απαιτεί περισσότερα πράγματα, πέρα από την επιλογή ενός ντεγκραντέ σαν χρώμα γεμίσματος.
Είναι σημαντικό να κατανοήσετε την επιλογή του εργαλείου Γεμίσματος: Lock Fill (κλείδωμα γεμίσματος) και το εργαλείο Fill Transform Tool (μετασχηματισμός γεμίσματος).
Με ενεργοποιημένη την επιλογή Lock Fill, ένα γραμμικό ντεγκραντέ από λευκό σε μαύρο εμφανίζει μόνο μία διαβάθμιση (από το λευκό στο μαύρο), η οποία ολοκληρώνεται σταδιακά σε πολλαπλά βήματα.
Με απενεργοποιημένη την Lock Fill, κάθε μεμονωμένο σχήμα θα γεμίζει με μία ξεχωριστή διαβάθμιση από μαύρο σε λευκό.
Το εργαλείο Fill Transform Tool σας παρέχει λαβές τις οποίες μπορείτε να χρησιμοποιήσετε για να προσαρμόσετε τις ιδιότητες ενός ντεγκραντέ αφού το εφαρμόσετε σαν γέμισμα σε ένα αντικεί​μενο.
Η εξασθένηση, το κέντρο, η περιστροφή και το σχήμα (για τα κυκλικά ντεγκραντέ) είναι οι ιδιότητες που μπορείτε να προσαρμόσετε.
Στην ακόλουθη εργασία θα χρησιμοποιήσετε αυτές τις επιλογές ελέγχου των ντεγκραντέ.
Εργασία: Τροποποίηση των Ιδιοτήτων των Ντεγκραντέ Σ' αυτή την εργασία θα εξερευνήσετε τις δυνατότητες που σας παρέχουν η επιλογή Lock Fill του Paint Bucket Tool και το Fill Transform Tool για τον έλεγχο των ντεγκραντέ που χρησιμοποιείτε στις ταινίες σας.
Ακολου​θήστε τα παρακάτω βήματα:
Επιλέξτε ένα γέμισμα ομοιόμορφου χρώματος και σχεδιάστε δύο τετράγωνα το ένα δίπλα στο άλλο.
Επιλέξτε το εργαλείο Γεμίσματος και κατόπιν διαλέξτε ένα κυκλικό ντεγκραντέ (το προεπιλεγμένο κυκλικό ντεγκραντέ από λευκό σε μαύρο είναι απόλυτα εντάξει).
Βεβαιωθείτε ότι η επιλογή Lock Fill είναι απενεργοποιημένη, όπως βλέπετε στην Εικόνα 4.3.
Κάντε κλικ μία φορά σε κάθε τετράγωνο για να το γεμίσετε με το κυκλικό ντεγκραντέ.
Κάθε τετράγωνο εμφανίζει ένα ξεχωριστό, ολοκληρωμένο κυκλικό ντεγκραντέ από λευκό έως μαύρο (ή οποιαδήποτε άλλα χρώματα διαλέξατε).
Αυτή είναι η κανονική κατάσταση λειτουργίας.
Παρατηρήστε ότι το κυκλικό ντεγκραντέ χρησιμοποιεί σαν κέντρο το σημείο στο οποίο κάνατε κλικ.
Κάντε κλικ σε διαφορετικές θέσεις μέσα σε κάθε σχήμα για να μετατοπίσετε το κέντρο του ντεγκραντέ.
Η επιλογή Lock Fill είναι απενεργοποιημένη
Τώρα, κάντε κλικ κοντά στην πλευρά του ενός τετραγώνου η οποία συνορεύει με το άλλο τετράγωνο.
Κάντε κλικ στην επιλογή Lock Fill για να την ενεργοποιήσετε.
Το τελευταίο γέμισμα που εφαρμόσατε θα ορίσει την αρχή για όλα τα επόμενα γεμίσματα, επειδή έχετε ενεργοποιήσει την Lock Fill.
Κάντε κλικ στο άλλο τετράγωνο· θα παρατηρήσετε ότι το ντεγκραντέ συνεχίζει από το σημείο στο οποίο ξεκίνησε στο πρώτο τετράγωνο (αυτό είναι το αποτέλεσμα της Lock Fill).
Επίσης, εάν κάνετε κλικ στο πρώτο τετράγωνο ξανά, το κέντρο του ντεγκραντέ θα παραμείνει κλειδωμένο.
Τώρα, επιλέξτε το Fill Transform Tool για να επιτρέψετε τον μετασχηματισμό των γεμισμάτων που έχετε εφαρμόσει.
Κάντε κλικ στο γέμισμα ενός από τα δύο τετράγωνα’ όπως βλέπετε στην Εικόνα 4-4, εμφανίζονται αρκετές λαβές.
Μπορείτε τώρα να χρησιμοποιήσετε τις κεντρικές λαβές για να μετατοπίσετε το κέντρο του ντεγκραντέ.
Οι λαβές που εμφανίζονται στην περίμετρο του ντεγκραντέ σας επιτρέπουν να αλλάξετε το σχήμα του, το ρυθμό εξασθένησής του και τη γωνία περιστροφής του.
Μετακίνηση της λαβής Λαβή ελέγχου Λαβή ελέγχου που ελέγχει το κέντρο της περιστροφής της εξασθένησης
Αν και πιθανότατα η χρήση αυτών των λαβών θα σας φανεί εύκολη, στη συνέχεια θα πειραματιστείτε μαζί τους.
Κάντε κλικ και σύρετε τη λαβή μετακίνησης για να αλλάξετε το κέντρο του γεμίσματος ντεγκραντέ.
Παρατηρήστε ότι ο δείκτης αλλάζει στο σύμβολο μετακίνησης όταν τον τοποθετείτε πάνω στη λαβή μετακίνησης.
Κάντε κλικ και σύρετε τη λαβή αναδιαμόρφωσης για να μετασχηματίσετε το ντεγκραντέ σε έλλειψη (αντί για τον τέλειο κύκλο που είναι τώρα).
Η μορφή που παίρνει ο δείκτης όταν τον τοποθετείτε σε μία λαβή αναδιαμόρφωσης είναι παρόμοια με τη μορφή που παίρνει όταν κλιμακώνετε ένα αντικείμενο.
Χρησιμοποιήστε τη λαβή εξασθένησης για να αλλάξετε τον ρυθμό μεταβολής του ντεγκραντέ από λευκό σε μαύρο.
Τώρα, αλλάξτε τη γωνία περιστροφής του ντεγκραντέ.
Η μορφή που παίρνει ο δείκτης όταν τον τοποθετείτε πάνω στη λαβή περιστροφής είναι ίδια με τη μορφή του παραδοσιακού εργαλείου περιστροφής.
Σημειώστε επίσης ότι όταν προσαρμόζετε κυκλικά ντεγκραντέ, θα πρέπει πρώτα να χρησιμοποιήσετε τη λαβή ανα​διαμόρφωσης του γεμίσματος πριν μπορέσετε να επιτύχετε οποιοδήποτε εμφανές απο​τέλεσμα με τη λαβή περιστροφής.
Τέλος, παρατηρήστε ότι κάθε φορά που ενεργοποιείτε το Fill Transform Tool ο δείκτης εμφανίζει ένα εικονίδιο ντεγκραντέ.
Γεμίσματα με Bitmap Γραφικά Τώρα που γνωρίζετε τη χρήση και την προσαρμογή των γεμισμάτων ντεγκραντέ, θα εξετάσουμε μία πιο εξειδικευμένη δυνατότητα - τη χρήση bitmap γραφικών σαν γεμίσματα αντικειμένων.
Ουσιαστικά, οποιοδήποτε bitmap γραφικό εισάγετε με την εντολή Import μπορεί να χρησιμοποιη​θεί σαν γέμισμα ενός αντικειμένου (επαναλαμβάνεται σε πλευρική παράθεση, μέχρι να γεμίσει ολόκληρο το αντικείμενο στο οποίο το εφαρμόζετε).
Η ακόλουθη εργασία θα σας παρουσιάσει αυτό το απλό και εύκολο ειδικό εφέ.
Εργασία: Χρήση Bitmap Γραφικών σαν Γεμίσματα Σ' αυτή την εργασία θα πειραματιστείτε με τη χρήση bitmap γραφικών για το γέμισμα αντικειμέ​νων.
Ακολουθήστε τα παρακάτω βήματα:
Εισάγετε οποιοδήποτε bitmap γραφικό θέλετε (ένα αρχείο μορφής .gif, .bmp, .pet, .jpg, ή .png), όπως μάθατε στο προηγούμενο κεφάλαιο.
Διαγράψτε το αντίγραφο του bitmap γραφικού που εμφανίζεται στο Σκηνικό (μην ανησυ​χείτε, το γραφικό σας είναι αποθηκευμένο με ασφάλεια στη Βιβλιοθήκη).
Από την αναδιπλούμενη λίστα Fill Sty!e της παλέτας Color Mixer, επιλέξτε Bitmap.
Θα εμφανιστεί μία μικρογραφία του εισαγόμενου γραφικού σας.
Κάντε κλικ στη μικρογραφία για να την επιλέξετε.
Όπως θα παρατηρήσετε, μία πολύ μικρή έκδοση του γραφικού παρουσιάζεται σαν τρέχον χρώμα γεμίσματος.
Χρησιμοποιήστε το εργαλείο Πινέλο για να δημιουργήσετε μερικά απλά σχήματα πάνω στο Σκηνικό.
Μπορείτε τώρα να ενεργοποιήσετε το εργαλείο Fill Transform Tool για να προσαρμόσετε το μέγεθος, την κλίμακα και τη γωνία περιστροφής του γεμίσματος με το bitmap γραφικό.
Εφέ για το Κείμενο Στο Κεφάλαιο 2 μάθατε πώς να δημιουργείτε κείμενο και πώς να αλλάζετε τη γραμματοσειρά, το χρώμα, το στυλ γραφής, και άλλα χαρακτηριστικά του κειμένου.
Σ' αυτή την ενότητα θα μάθετε ορισμένους πιο "προχωρημένους" τρόπους για να χρησιμοποιείτε τα ντεγκραντέ και τα bitmap γραφικά σαν γεμίσματα.
Ωστόσο, όπως θα διαπιστώσετε σύντομα, τα ντεγκραντέ και τα bitmap γραφικά μπορούν να εφαρμόζονται μόνο σαν γεμίσματα - όχι σαν περιγράμματα ή σε κείμενο.
Αλλά μπορείτε να χρωματίσετε το κείμενο μ' ένα γέμισμα.
Αφού το κείμενο μετατραπεί σε απλά σχήματα (Break Apart), μπορείτε να εφαρμόσετε πάνω του όλες τις μορφές γεμισμάτων που παρουσιάζονται σ' αυτό το κεφάλαιο.
Η τεχνική της μετατροπής του κειμένου σε γέμισμα είναι απλή.
Δημιουργήστε μία ενότητα κειμένου και βεβαιωθείτε ότι έχετε επιλέξει τη σωστή γραμματοσειρά, μέγεθος και στυλ γραφής.
Στην συνέχεια επιλέξτε την ενότητα κειμένου και κατόπιν επιλέξτε την εντολή Modify, Break Apart.
Αφού το κείμενο μετατραπεί σε απλά σχήματα με την εντολή Break Apart, μπορείτε πλέον να το αντιμετωπίσετε σαν ένα απλό αντικείμενο το οποίο μπορεί να φέρει γέμισμα.
Αφού όμως μετατρέψετε το κείμενό σας σε απλά σχήματα, αυτό παύει να είναι επεξεργάσιμο σαν κείμενο. (Για τον λόγο αυτό θα πρέπει να βεβαιωθείτε ότι οι λέξεις και οι ρυθμίσεις μορφοποίησης του κειμένου είναι σωστές πριν χρησιμοποιήσετε την εντολή Break Apart).
Μέχρι τώρα αφιερώσατε πολύ χρόνο για τη σχεδίαση διάφορων αντικειμένων και την τροπο​ποίηση τους.
Σ' αυτή την ενότητα θα μάθετε πώς μπορείτε να επιλέγετε και να μετακινείτε (ή να διαγράφετε) συγκεκριμένα τμήματα ενός σχεδίου.
Η αλήθεια είναι ότι η σχεδίαση αντικειμένων στο Flash είναι τόσο εύκολη, που ορισμένες φορές είναι πιο εύκολο να απορρίψετε ένα υπάρχον σχέδιο και να ξεκινήσετε από την αρχή, αντί να προσπαθήσετε να το διορθώσετε.
Ωστόσο, σ' αυτή την ενότητα θα μάθετε πώς μπορείτε να "απομονώσετε" ένα συγκεκριμένο αντικείμενο ή ένα συγκεκριμένο τμήμα ενός σχεδίου, εάν δε θέλετε να το δημιουργήσετε ξανά από την αρχή.
Η πιο βασική τεχνική που έχετε στη διάθεση σας για να απομονώσετε ένα αντικείμενο είναι η επιλογή.
Μέχρι τώρα ξέρετε ότι για να μετακινήσετε μία γραμμή, θα πρέπει να κάνετε κλικ μία φορά πάνω της για να την επιλέξετε και κατόπιν να κάνετε κλικ ξανά και να τη σύρετε στη νέα επιθυμητή θέση.
Επίσης, ίσως έχετε παρατηρήσει ότι εάν μία γραμμή αποτελείται από πολλαπλά ευθύγραμμα τμήματα, το μονό κλικ έχει σαν αποτέλεσμα την επιλογή μόνο του συγκεκριμένου ευθύγραμμου τμήματος στο οποίο δείξατε.
Για παράδειγμα, σχεδιάστε ένα ορθογώνιο με περίγραμμα και κάντε μονό κλικ στο περίγραμμα του - όπως θα δείτε, μόνο η συγκεκριμένη πλευρά του ορθογωνίου επιλέγεται.
Αλλά όταν κάνετε διπλό κλικ, επιλέγεται ολόκληρο το περίγραμμα του ορθογωνίου.
Αυτό όμως δεν πρόκειται να δουλέψει για τις ελλείψεις, επειδή αυτές δεν αποτελούνται από πολλαπλά τμήματα - με ένα και μόνο κλικ επιλέγετε ολόκληρο το περίγραμμα της έλλειψης.
Παρόμοια, εάν κάνετε κλικ μία φορά στο γέμισμα, επιλέγεται μόνο το γέμισμα, ενώ το διπλό κλικ έχει σαν αποτέλεσμα την επιλογή τόσο του γεμίσματος, όσο και του περιγράμματος.
Εάν νομίζετε ότι αυτό είναι καλό, σας περιμένει μία ακόμη ευχάριστη έκπληξη.
To Flash σας παρέχει αρκετούς άλλους τρόπους με τους οποίους μπορείτε να επιλέγετε αντικείμενα.
Εάν Μπορείτε να το Δείτε, Μπορείτε και να το Επιλέξετε Αυτό ισχύει πράγματι, και αφού κατανοήσετε αυτή τη βασική αρχή, θα μπορείτε να επιλέγετε εύκολα οποιοδήποτε τμήμα ενός σχεδίου για να το τροποποιήσετε, να το μετακινήσετε, ή να το διαγράψετε.
Για να δείτε αυτή την αρχή στην πράξη, σχεδιάστε μία έλλειψη και κατόπιν, με το εργαλείο Πινέλο, ζωγραφίστε μία παχιά πινελιά (με γέμισμα διαφορετικού χρώματος) η οποία θα διέρχεται από το κέντρο της έλλειψης, όπως βλέπετε στην Εικόνα 4.5.
Επειδή μπορείτε να "δείτε" το αριστερό τμήμα της έλλειψης, μπορείτε επίσης και να το επιλέξετε.
Διαστρωμάτωση Αντικειμένων και Στάθμες Μία έννοια η οποία σχετίζεται με το σκεπτικό "εάν μπορείτε να το δείτε, μπορείτε επίσης να το επιλέξετε" είναι το γεγονός ότι οτιδήποτε σχεδιάζεται βρίσκεται στην ίδια "στάθμη".
Κανένα αντικείμενο δε βρίσκεται πάνω ή πίσω από κάποιο άλλο.
Εάν επιλέξετε και μετακινήσετε την πινελιά της Εικόνας 4.5, θα διαπιστώσετε ότι από την έλλειψη σας λείπει πλέον ένα κομμάτι -σαν να το έφαγε το εργαλείο Πινέλο.
Για να χρησιμοποιήσουμε την ορολογία του Flash, οτιδήποτε σχεδιάζετε ή ζωγραφίζετε τοποθετείται απευθείας πάνω στον εικονικό σας καμβά.
Σημειώστε ότι όπως χρησιμοποιείται εδώ, ο όρος "στάθμη" σημαίνει τη διαστρωμάτωση των αντικειμένων και όχι τα επίπεδα (layers) που διαθέτει το Flash, τα οποία είναι ένα εντελώς διαφορετικό πράγμα (όπως θα μάθετε στο Κεφάλαιο 11).
Παρακάτω σ' αυτό το κεφάλαιο θα μάθετε πώς να τοποθετείτε διαφορετικά σχεδιαστικά αντικείμενα το ένα πάνω στο άλλο, ελέγχοντας την διαστρωμάτωση τους και μετατρέποντας αυτό τον φαινομενικό περιορισμό σ' ένα χρήσιμο εργαλείο.
Μέχρι το σημείο αυτό πιθανότατα σας ενοχλούσε το γεγονός ότι οτιδήποτε σχεδιάζετε "τρώει" οτιδήποτε άλλο υπάρχει στην ίδια θέση του εικονικού σας καμβά.
Αλλά μπορείτε να εκμεταλλευτείτε με δημιουργικό τρόπο το γεγονός ότι όλα τα σχεδιαστικά αντικείμενα τοποθετούνται στο επίπεδο του καμβά, για να δημιουργείτε πολυπλοκότερα σχήματα.
Στην ακόλουθη εργασία θα κάνετε ακριβώς αυτό για να δημιουργήσετε ένα μισοφέγγαρο.
Εργασία: Δημιουργική Εκμετάλλευση του Εικονικού Καμβά Σ' αυτή την εργασία θα εκμεταλλευτείτε το γεγονός ότι το Flash τοποθετεί όλα τα σχεδιαστικά αντικείμενα στην ίδια στάθμη - πάνω στον εικονικό σας καμβά.
Ακολουθήστε τα παρακάτω βήματα:
Βεβαιωθείτε ότι έχετε επιλέξει ένα ομοιόμορφο χρώμα περιγράμματος’ κατόπιν σχεδιάστε έναν τέλειο κύκλο.
Κάντε διπλό κλικ μέσα στο γέμισμα του κύκλου για να επιλέξετε τόσο το γέμισμα, όσο και το περίγραμμα.
Επιλέξτε την εντολή Edit, Copy (ή πατήστε Ctrl+C) και κατόπιν επιλέξτε την εντολή Paste in Place (ή πατήστε Ctrl+Shift+V).
Με επιλεγμένο το αντίγραφο, χρησιμοποιήστε τα βελάκια του πληκτρολογίου σας για να το μετατοπίσετε με μικρά βήματα προς τα δεξιά, όπως βλέπετε στην Εικόνα 4.6.
Απο-επιλέξτε τα πάντα (κάνοντας κλικ σε μία κενή περιοχή του Σκηνικού).
Μπορείτε τώρα να επιλέξετε και να διαγράψετε επιλεκτικά τα περιττά τμήματα: το γέμισμα και το επιπλέον περίγραμμα του δεύτερου κύκλου.
Με τη διαδικασία αυτή θα πρέπει να απομείνετε με ένα σχήμα μισοφέγγαρου στην οθόνη.
Το Αποτέλεσμα της Ομαδοποίησης Η ομαδοποίηση (Group) αντικείμενων έχει δύο αποτελέσματα: · Το πιο προφανές αποτέλεσμα είναι ότι τοποθετεί τα ομαδοποιημένα αντικείμενα σε έ​να ξεχωριστό, δικό τους επίπεδο (πάνω από τον εικονικό καμβά), πράγμα το οποίο επιτρέπει στην ομάδα αντικειμένων να τοποθετηθεί πάνω ή κάτω από άλλες ομάδες αντικειμένων χωρίς να τις καταστρέφει. · Επίσης, η ομαδοποίηση "κλειδώνει" τα γραφικά αντικείμενα το ένα σε σχέση με το άλλο, επιτρέποντας τη μετακίνηση, την περιστροφή και την κλιμάκωση τους σαν μία ενιαία ο​ντότητα και αποτρέποντας την κατά λάθος αλλαγή μεμονωμένων χρωμάτων, γραμμών και περιγραμμάτων.
Σ' αυτή την ενότητα θα εξετάσουμε και τα δυο αποτελέσματα της ομαδοποίησης.
Πρώτα απ' όλα όμως θα παρουσιάσουμε ένα παράδειγμα της ομαδοποίησης και της επίδρασής της στη διαστρωμάτωση των αντικειμένων.
Σχεδιάστε ένα ορθογώνιο και κατόπιν σχεδιάστε μία έλλειψη ακριβώς πάνω του.
Επιλέξτε τα δύο αντικείμενα και ομαδοποιήστε τα χρησιμοποιώντας την εντολή Modify, Group (ή πατώντας Ctrl+G).
Τώρα, σχεδιάστε ένα επόμενο ορθογώνιο, επιλέξτε το γέμισμα και το περίγραμμα του (όπως θυμάστε, το Flash αντιμετωπίζει τα στοιχεία αυτά σαν ξεχωριστές οντότητες) και ομαδοποιήστε τα.
Η ομαδοποίηση ενός και μόνο αντικειμένου είναι ένας τρόπος με τον οποίο μπορείτε να αναγκάσετε ένα αντικείμενο να επιδεικνύει τις ιδιότητες και τη συμπεριφορά μιας ομάδας.
Έχετε τώρα δύο ομάδες αντικειμένων τις οποίες μπορείτε να τοποθετήσετε στον ίδιο χώρο, χωρίς να καταστρέφει η μία την άλλη.
Παρατηρήστε επίσης ότι η δεύτερη ομάδα που δημιουργήσατε βρίσκεται πάνω από την πρώτη.
Κάθε ομάδα έχει τη δική της "στάθμη" στη διαστρωμάτωση του σχεδίου σας - δε θα δείτε πουθενά καμία ένδειξη για τις στάθμες των αντικειμένων, αλλά μπορείτε να είστε σίγουροι ότι υπάρχουν.
Μπορείτε να αλλάξετε τη σειρά διαστρωμάτωσης χρησιμοποιώντας την εντολή Modify, Arrange, Send to Back (αποστολή πίσω).
Εάν έχετε τρεις ή περισσότερες ομάδες, οι υπόλοιπες εντολές του μενού Arrange μπορούν επίσης να σας φανούν χρήσιμες.
Οι Bring Forward και Send Backward μετακινούν την επιλεγμένη ομάδα κατά μία στάθμη τη φορά, προς τα εμπρός ή πίσω.
Η εντολή Send to Back μεταφέρει την επιλεγμένη ομάδα πίσω απ' όλες τις άλλες, ενώ η εντολή Bring to Front τη μεταφέρει μπροστά απ' όλες τις υπόλοιπες ομάδες.
Το δεύτερο αποτέλεσμα της ομαδοποίησης είναι το γεγονός ότι τα αντικείμενα που ανήκουν στην ίδια ομάδα "κλειδώνονται" το ένα σε σχέση με το άλλο.
Εάν μετακινήσετε την ομάδα του κύκλου και τετραγώνου, γίνεται εμφανές ότι τα δύο αυτά αντικείμενα παραμένουν συνδεδεμένα, στην ίδια σχετική θέση.
Μέχρι να απο-ομαδοποιήσετε τα αντικείμενα ή να τροποποιήσετε την ίδια την ομάδα (όπως θα μάθετε στη συνέχεια), η μετακίνηση, η αλλαγή κλίμακας και η περιστροφή επηρεάζουν ολόκληρη την ομάδα σαν σύνολο.
Υπάρχει μία εξαίρεση στον κανόνα "όλα τοποθετούνται στο επίπεδο του καμβά, μέχρι να ομαδοποιηθούν".
Η εξαίρεση αυτή αφορά στο κείμενο.
Εκτός κι αν το μετατρέψετε σε απλά γραφικά στοιχεία με την εντολή Break Apart, το κείμενο δεν είναι ούτε περίγραμμα, ούτε γέμισμα.
Για τον λόγο αυτό το κείμενο αποτελεί μία εξαίρεση στον παραπάνω κανόνα και παραμένει πάνω από όλα τα άλλα σχεδιαστικά αντικείμενα (πάνω από τον καμβά).
Αφού χρησιμοποιήσετε την εντολή Break Apart για να το μετατρέψετε σε ένα απλό γέμισμα, το κείμενο συμπεριφέρεται σαν να ήταν απλά ομαδοποιημένα σχήματα.
Μπορείτε να αλλάζετε την κλίμακα (το μέγεθος), τη θέση και τη γωνία περιστροφής μεμονωμένων ομάδων αντικειμένων γρήγορα και εύκολα.
Μπορείτε επίσης να αλλάζετε τη σειρά διαστρωμά​τωσης πολλαπλών ομάδων με τις εντολές του υπομενού Modify, Arrange.
Τι γίνεται όμως εάν θέλετε να αλλάξετε το χρώμα γεμίσματος ενός αντικειμένου μιας ομάδας;
Το κλικ στο εργαλείο Γεμίσματος δεν πρόκειται να σας βοηθήσει.
Εάν θέλετε δύο αντικείμενα μιας ομάδας να είναι το ένα κοντά στο άλλο, ο μόνος προφανής τρόπος για να το κάνετε είναι η απο-ομαδοποίησή τους (με την εντολή Modify, Ungroup), η υλοποίηση της επιθυμητής αλλαγής και η ομαδοποίηση τους ξανά.
Ωστόσο, εάν απο-ομαδοποιήσετε αυτά τα δύο αντικείμενα, το ένα θα μπορούσε πολύ εύκολα να καταστρέψει το άλλο, δεδομένου ότι και τα δύο μεταφέρονται πλέον στο επίπεδο του καμβά.
Η απάντηση σ' αυτό το δίλημμα είναι "διείσδυση στα άδυτα της ομάδας".
Η ακόλουθη εργασία θα σας δείξει τον τρόπο.
Εργασία: Τροποποίηση Μεμονωμένων Αντικειμένων Μέσα σε μία Ομάδα Σ' αυτή την εργασία θα μάθετε πώς να διεισδύετε προσωρινά μέσα σε μία ομάδα αντικειμένων για να κάνετε αλλαγές στα περιεχόμενα της.
Ακολουθήστε τα παρακάτω βήματα:
Βεβαιωθείτε ότι είναι ενεργοποιημένη η έλξη στα αντικείμενα (View, Snapping, Snap to Objects).
Σχεδιάστε ένα τέλειο τετράγωνο.
Επιλέξτε το γέμισμα και το περίγραμμα του και κατόπιν επιλέξτε την εντολή Modify, Group (ή πατήστε Ctrl+G).
Περιστρέψτε το τετράγωνο σε γωνία 45 μοίρες ακριβώς.
Αλλάξτε το χρώμα γεμίσματος και σχεδιάστε έναν κύκλο.
Επιλέξτε ολόκληρο τον κύκλο (κάνοντας διπλό κλικ στο γέμισμα του) και σύρετε τον από το κέντρο του μέχρι να τοποθετηθεί στην πάνω γωνία του τετραγώνου, όπως βλέπετε στην Εικόνα 4.7.
Επειδή το τετράγωνο είναι ομαδοποιημένο, κανένα από τα δύο αντικείμενα δεν μπορεί να καταστρέψει το άλλο.
Παρατηρήστε ότι το σχήμα του κύκλου βρίσκεται πίσω από την ομάδα αντικειμένων του τετραγώνου.
Όπως θυμάστε, οι ομάδες αντικειμέ​νων τοποθετούνται αυτόματα σε μία στάθμη ψηλότερα από τον καμβά.
Στο σημείο αυτό θα κάνετε μία ριζική αλλαγή στο τετράγωνο.
Δε θέλετε να το απο-ομαδοποιήσετε, επειδή εάν το κάνετε θα καταστρέψετε τον κύκλο.
Αντίθετα, θα διεισδύσετε προσωρινά στην ομάδα αντικειμένων για να μην επηρεάσετε τίποτα άλλο.
Κάντε διπλό κλικ στο τετράγωνο για να προσπελάσετε τα μεμονωμένα αντικείμενα αυτής της ομάδας.
Παρατηρήστε ότι η γραμμή διευθύνσεων στην πάνω περιοχή της οθόνης αναγράφει το "Scene 1: Group" (Εικόνα 4.8).
Παρατηρήστε επίσης ότι τα υπόλοιπα περιεχόμενα του Σκηνικού εμφανίζονται αμυδρά.
Αυτά είναι τα στοιχεία που υποδεικνύουν το γεγονός ότι βρίσκεστε μέσα σε μία ομάδα.
Οτιδήποτε πρόκειται να κάνετε στη συνέχεια, θα επηρεάσει μόνο την ομάδα του τετραγώνου.
Ενώ βρίσκεστε μέσα στην ομάδα, απο-επιλέξτε τα πάντα κάνοντας μονό κλικ έξω από το τετράγωνο.
Κατόπιν λυγίστε τις δύο κάτω πλευρές του τετραγώνου προς τα μέσα για να δημιουργήσετε ένα σχήμα φτερού, παρόμοιο με αυτό της Εικόνας 4.9.
Μπορείτε να κάνετε και άλλες αλλαγές στο τετράγωνο (π.χ. να αλλάξετε το χρώμα γεμίσματος ή περιγράμματος).
Αφού τελειώσετε, επιστρέψτε στην κύρια σκηνή σας.
Αυτό μπορείτε να το κάνετε με δύο τρόπους: ο πιο "άμεσος" τρόπος είναι το κλικ στην ένδειξη "Scene 1" της γραμμής διευθύνσεων.
Ο άλλος τρόπος είναι το διπλό κλικ σε οποιοδήποτε κενό σημείο του Σκηνικού.
Αποθηκεύστε αυτό το αρχείο και αφήστε το ανοικτό - θα το χρησιμοποιήσετε ξανά παρακάτω.
Η αλλαγή στη γραμμή διευθύνσεων και η αμυδρή εμφάνιση των περιεχομένων του Σκηνικού (στο βήμα 6) είναι δύο πολύ σημαντικές ενδείξεις.
Ουσιαστικά, είναι τα μόνα στοιχεία που υποδει​κνύουν το γεγονός ότι έχετε διεισδύσει σε μία ομάδα.
Για παράδειγμα, εάν προσθέσετε σχήματα στην ομάδα και κατόπιν επιστρέψετε στη σκηνή σας, τα προστιθέμενα σχήματα θα μετακινούνται και θα αλλάζουν μαζί με οτιδήποτε άλλο υπάρχει ήδη στην ομάδα.
Σίγουρα υπάρχουν περιπτώσεις στις οποίες θα θέλετε να προσθέσετε κάτι σε μια υπάρχουσα ομάδα, αλλά αυτό θα πρέπει να γίνεται μετά από προσεκτική εξέταση.
Η παράβλεψη των αλλαγών στη γραμμή διευθύνσεων είναι ένα από τα πιο κοινά λάθη που κάνουν οι αρχάριοι χρήστες του Flash· καλό θα είναι να της δίνετε ιδιαίτερη προσοχή οποτεδήποτε τη βλέπετε να αλλάζει.
Μα τελευταία σημείωση για τις ομάδες αντικειμένων: δεν υπάρχει κανένας κανόνας ο οποίος να απαγορεύει την ύπαρξη ομάδων μέσα σε άλλες ομάδες (ένθετες ομάδες).
Πάρτε για παράδειγμα το τετράγωνο και τον κύκλο της προηγούμενης εργασίας.
Κατ' αρχήν, επιλέξτε ολόκληρο τον κύκλο και ομαδοποιήστε τον.
Κατόπιν ομαδοποιήστε τις ομάδες του κύκλου και του τετραγώνου.
Το ενδιαφέρον στοιχείο της ένθεσης ομάδων είναι το γεγονός ότι μπορείτε να διεισδύσετε σε οποιοδήποτε επίπεδο ένθεσης.
Κάνοντας διπλό κλικ στην ομάδα κύκλου/τετραγώνου θα βρεθείτε μέσα σ' αυτή.
Κάνοντας διπλό κλικ στο τετράγωνο, θα διεισδύσετε σ' αυτή τη συγκεκριμένη ομάδα.
Ολόκληρη η ιεραρχία ένθεσης ομάδων εμφανίζεται στη γραμμή διευθύνσεων, πράγμα το οποίο σας βοηθά να μην χάνεστε.
Ο Τρόπος Λειτουργίας της Βιβλιοθήκης Η λειτουργία της βιβλιοθήκης βασίζεται στο εξής σκεπτικό: δημιουργείτε σύμβολα και κατόπιν χρησιμοποιείτε υποδείγματα αυτών των συμβόλων σε όλη την έκταση της ταινίας σας.
Έχετε πάντα μία πρωτότυπη έκδοση κάθε συμβόλου αποθηκευμένη στη Βιβλιοθήκη.
Μπορείτε να αντιγράψετε πολλαπλά υποδείγματα ενός συμβόλου από τη βιβλιοθήκη σε οποιοδήποτε τμήμα της ταινίας σας (ακόμη και μέσα σε άλλα σύμβολα).
Στην αρχή αυτό μπορεί να σας φανεί παράλογο, αλλά σας παρέχει δύο πολύτιμα πλεονεκτήματα.
Κατ' αρχήν σημαίνει ότι το μέγεθος αρχείου της ταινίας σας παραμένει μικρό, επειδή μόνο το πρωτότυπο κάθε συμβόλου επαυξάνει το μέγεθος ενός αρχείου- κάθε υπόδειγμα παραπέμπει απλώς στο πρωτότυπο - παρόμοια με τις συντομεύσεις (shortcuts) των Windows, ή τα ψευδώνυμα (alias) των Macintosh.
To δεύτερο πλεονέκτημα έγκειται στο γεγονός ότι αφού κάνετε μία αλλαγή στο πρωτότυπο ενός συμβόλου, αυτή αντικατοπτρίζεται σε όλα τα υποδείγματα του.
Αυτό μοιάζει πολύ με τα στυλ παραγράφων στους επεξεργαστές κειμένων - κάνετε μία αλλαγή στο στυλ και αυτή αναμεταδίδεται σε όλα τα σημεία του εγγράφου στα οποία έχετε χρησιμοποιήσει το ίδιο στυλ.
Θα δείτε στην πράξη αυτά τα πλεονεκτήματα πολύ σύντομα, αλλά πρώτα θα πρέπει να μάθετε τις βασικές διαδικασίες δημιουργίας και χρήσης συμβόλων.
Δημιουργία και Χρήση Συμβόλων Θα ακολουθείτε δύο προσεγγίσεις για τη δημιουργία συμβόλων.
Μπορείτε να μετατρέψετε ένα επιλεγμένο αντικείμενο σε σύμβολο, ή να δημιουργήσετε ένα σύμβολο εκ του μηδενός.
Σ' αυτή την ενότητα θα εξετάσουμε και τις δύο μεθόδους.
Εργασία: Μετατροπή Επιλεγμένων Αντικειμένων σε Σύμβολα Σ' αυτή την εργασία θα δημιουργήσετε σύμβολα χρησιμοποιώντας τη λειτουργία μετατροπής αντικειμένων σε σύμβολα (Convert to Symbol) που διαθέτει το Flash.
Σε ένα νέο αρχείο σχεδιάστε έναν κύκλο με το εργαλείο Ελλείψεων.
Ενεργοποιήστε το εργαλείο Επιλογής και βεβαιωθείτε ότι ο κύκλος είναι ολοκληρωτικά επιλεγμένος (κάντε διπλό κλικ στο εσωτερικό του, ή περικλείατε τον μέσα σε ένα πλαίσιο επιλογής, ή χρησιμοποιήστε την εντολή Select All).
Επιλέξτε την εντολή Modify, Convert to Symbol (ή πατήστε F8).
To Flash θα σας ζητήσει να καθορίσετε το όνομα (Name) και την συμπεριφορά (Behavior) για το νέο σύμβολο που δημιουργείτε, όπως βλέπετε στην Εικόνα 5.1.
Θα πρέπει πάντα να δίνετε λογικά ονόματα στα σύμβολα σας (για παράδειγμα, το προτεινόμενο από το Flash όνομα "Symbol 1" μπορεί να σας φαίνεται λογικό τώρα, αλλά αφού δημιουργήσετε 35 σύμβολα θα διαπιστώσετε ότι δεν είναι και τόσο χρήσιμο αυτό το σχήμα ονομασίας).
Έστω ότι αποκαλούμε το σύμβολο "Circle".
Όσον αφορά στη συμπε​ριφορά, θα εξετάσουμε και τους τρεις τύπους συμπεριφοράς σύντομα, αλλά για την ώρα θεωρήστε απλώς την Movie Clip (κλιπ ταινίας) σαν καταλληλότερη επιλογή, εάν δεν είστε σίγουροι για τη συμπεριφορά ενός συμβόλου.
Η Button είναι απαραίτητη μόνο όταν δημιουργείτε κουμπιά και η Graphic χρησιμοποιείται κυρίως για εφαρμογές συγχρονισμού, όπως π.χ. ο συγχρονισμός των χειλιών με τον ήχο.
Αφήστε επιλεγμένο το στρογγυλό κουμπί Movie Clip στην ενότητα Behavior και κάντε κλικ στο ΟΚ για να κλείσετε το παράθυρο διαλόγου.
Ανοίξτε το παράθυρο της Βιβλιοθήκης χρησιμοποιώντας την εντολή Window, Library.
Θα παρατηρήσετε ότι η Βιβλιοθήκη περιέχει ένα νέο σύμβολο με όνομα Circle.
Μόλις κάνατε δύο πράγματα σε ένα και μόνο βήμα: Μεταφέρατε το επιλεγμένο σχήμα στη Βιβλιοθήκη και αναγκάσατε το "αντικείμενο" που απέμεινε στο Σκηνικό να μετασχηματιστεί σ' ένα υπόδειγμα αυτού του συμβόλου.
Εάν αντιγράψετε επιπλέον υποδείγματα από τη Βιβλιο​θήκη στο Σκηνικό σας (σέρνοντας την εικόνα του κύκλου από το παράθυρο της Βιβλιοθήκης στο Σκηνικό), τα παραγόμενα αντίγραφα θα είναι ισοδύναμα με το υπόδειγμα που υπάρχει ήδη στο Σκηνικό. (Εάν κάνετε διπλό κλικ κατά λάθος, θα δείτε την ένδειξη "Scene 1: Circle" στη γραμμή διευθύνσεων, η οποία υποδεικνύει ότι τροποποιείτε την πρωτότυπη έκδοση του συμβόλου που βρίσκεται στην Βιβλιοθήκη.
Κάντε απλώς κλικ στο "Scene 1" για να επιστρέψετε στο Σκηνικό σας).
Αφού αντιγράψετε πολλαπλά υποδείγματα του συμβόλου Circle στο Σκηνικό, ίσως νομί​σετε ότι έχετε πολλαπλά ανεξάρτητα αντίγραφα του πρωτότυπου, ενώ στην πραγματι​κότητα έχετε πολλαπλά υποδείγματα του ίδιου πρωτότυπου.
Στη συνέχεια θα κάνετε μία αλλαγή στην πρωτότυπη έκδοση του συμβόλου (στη Βιβλιοθήκη) και θα δείτε ότι αυτή αναμεταδίδεται σε όλα τα υποδείγματα του ίδιου συμβόλου που υπάρχουν στο Σκηνικό.
Έχετε στη διάθεση σας αρκετούς τρόπους για να αλλάζετε την πρωτότυπη έκδοση ενός συμβόλου.
Ένας απλός τρόπος είναι ο εξής: Κάντε κλικ στην καταχώριση του συμβόλου στο παράθυρο της Βιβλιοθήκης και από το μενού αυτού του παραθύρου επιλέξτε την εντολή Edit (Εικόνα 5.2).
Στην αρχή ίσως νομίσετε ότι δε συνέβη τίποτα, αλλά πίσω από το παράθυρο της Βιβλιοθήκης η οθόνη έχει αλλάξει - η καλύτερη ένδειξη γι' αυτό είναι η γραμμή διευθύνσεων (Εικόνα 5.3).
Επιπρόσθετα, θα βλέπετε μόνο έναν κύκλο (το πρωτότυπο σύμβολο) στο κέντρο ενός παραθύρου το οποίο διαφέρει από το κανονικό παράθυρο του Σκηνικού.
Ουσιαστικά, αυτό που βλέπετε είναι η πρωτότυπη έκδοση του συμβόλου Circle, την οποία πρόκειται να τροποποιήσετε.
Γραμμή διευθύνσεων (Address bar) Κέντρο του συμβόλου Πριν κάνετε οποιαδήποτε αλλαγή, θα κλείσετε το πρωτότυπο για να δείτε έναν ακόμη τρόπο με τον οποίο μπορείτε να το προσπελάσετε.
Κάντε κλικ στο "Scene 1" της γραμμής διευθύνσεων για να επιστρέψετε στην κύρια σκηνή σας (με τα πολλαπλά υποδείγματα του συμβόλου Circle).
Στη συνέχεια θα προσπελάσετε ξανά την πρωτότυπη έκδοση του συμβόλου σας, κάνοντας διπλό κλικ πάνω σε ένα υπόδειγμα του.
Εάν το κάνετε τώρα, θα δείτε ότι η γραμμή διευθύνσεων αλλάζει (όπως είπαμε είναι η καλύτερη ένδειξη που σας παρέχει το Flash) και όλα τα άλλα υποδείγματα εμφανίζονται αμυδρά.
Αυτό είναι παρόμοιο με τη διαδικασία τροποποίησης μεμονωμένων αντικειμένων από ομάδες, όπως μάθατε στο προηγούμενο κεφάλαιο.
Κόψτε ένα κομμάτι από την πρωτότυπη έκδοση του συμβόλου (χρησιμοποιώντας ένα πλαίσιο επιλογής), όπως βλέπετε στην Εικόνα 5.4.
Αυτή είναι μία μάλλον δραστική αλλαγή (όχι κάτι αδιόρατο, όπως π.χ. μία αλλαγή στο χρώμα).
Μπορείτε τώρα να επιστρέψετε στην κύρια σκηνή σας, κάνοντας κλικ στο "Scene 1" στη γραμμή διευθύνσεων.
Όπως θα παρατηρήσετε, η αλλαγή σας αναμεταδίδεται σε όλα τα υποδείγματα του συμβόλου!
Επίσης, οποιαδήποτε νέα υποδείγματα θα δημιουργήσετε στη συνέχεια από το ίδιο σύμβολο της Βιβλιοθήκης θα έχουν την ίδια εμφάνιση.
Σ’ αυτή την ενότητα βασίσατε τη δημιουργία ενός συμβόλου στην επιλογή ενός υπάρχοντος αντικειμένου.
Η διαδικασία αυτή άφησε πίσω στο Σκηνικό ένα υπόδειγμα του συμβόλου που δημιουργήσατε.
Ο άλλος τρόπος που έχετε στη διάθεση σας είναι η δημιουργία ενός συμβόλου "εκ του μηδενός".
Μην θεωρήσετε ότι η μία μέθοδος είναι καλύτερη από την άλλη, δεδομένου ότι και οι δύο καταλήγουν στο ίδιο αποτέλεσμα.
Εργασία: Δημιουργία Νέου Συμβόλου "Εκ του Μηδενός" Σ' αυτή την εργασία θα δημιουργήσετε ένα νέο σύμβολο εκ του μηδενός.
Ακολουθήστε τα παρακάτω βήματα:
Στο αρχείο που περιέχει το σύμβολο Circle (ή σε ένα νέο αρχείο), βεβαιωθείτε ότι δεν είναι επιλεγμένο κανένα αντικείμενο και κατόπιν επιλέξτε την εντολή insert, New Symbol (Σημειώστε ότι η εντολή Convert to Symbol δεν είναι διαθέσιμη, επειδή δεν έχετε επιλεγμένο κανένα αντικείμενο).
Θα εμφανιστεί το ίδιο παράθυρο διαλόγου Symbol Properties που είδατε και όταν χρησιμοποιήσατε την εντολή Convert to Symbol στην προηγούμενη ενότητα.
Δώστε στο νέο σας σύμβολο το όνομα "Square" και αφήστε επιλεγμένο το στρογγυλό κουμπί Movie Clip στην ενότητα Behavior (συμπεριφορά: κλιπ ταινίας).
Αυτή τη φορά, αφού κάνετε κλικ στο ΟΚ, θα μεταφερθείτε απευθείας στην πρωτότυπη έκδοση του συμβόλου Square (το οποίο δεν έχετε σχεδιάσει ακόμη), όπως βλέπετε στην Εικόνα 5.5.
Επίσης, το περιεχόμενο της γραμμής διευθύνσεων αλλάζει ανάλογα.
Σκεφτείτε το ως εξής: Η εντολή Convert to Symbol παίρνει τα αντικείμενα που έχετε επιλέξει και τα τοποθετεί στη Βιβλιοθήκη (και εδώ τελειώνει η ιστορία), ενώ η εντολή New Symbol (αφού δώσετε ένα όνομα στο νέο σύμβολο) σας μεταφέρει απευθείας στην πρω​τότυπη έκδοση του συμβόλου, στην οποία και μπορείτε να σχεδιάσετε οτιδήποτε θέλετε - ουσιαστικά, σας λέει "Εντάξει, θέλετε ένα νέο σύμβολο;
Σχεδιάστε το".
Στο σημείο αυτό μπορείτε να σχεδιάσετε το πρωτότυπο του συμβόλου Square.
Πιθανότατα είναι προτιμότερο να το σχεδιάσετε στο κέντρο του παραθύρου, το οποίο υποδεικνύεται με το σύμβολο συν στο μέσον του Σκηνικού (Εικόνα 5.5).
Αυτό είναι το σημείο αναφοράς για οποιεσδήποτε ενέργειες περιστροφής και κλιμάκωσης εφαρμόζονται σε κάθε υπόδειγμα αυτού του συμβόλου.
Αλλά πώς θα καταφέρετε να σχεδιάσετε το τετράγωνο σας κεντραρισμένο;
Μέχρι τώρα, αναμφίβολα θα έχετε ανακαλύψει την εντολή Paste in Place (επικόλληση στην ίδια θέση) του μενού Edit.
Η εντολή αυτή σας επιτρέπει να επικολλήσετε οτιδήποτε στην ίδια θέση από την οποία το αντιγράψατε, ανόμοια με την εντολή Paste, η οποία κεντράρει οτιδήποτε επικολλάτε στο Σκηνικό.
Αλλά σ' αυτή την περίπτωση, η κανονική εντολή Paste αποδεικνύεται χρήσιμη.
Κατ' αρχήν επιλέξτε View, Magnification, Show Frame (ενέργεια η οποία ουσιαστικά κεντράρει το τρέχον καρέ στην οθόνη).
Κατόπιν, αποκόψτε και αμέσως μετά επικολλήστε το τετράγωνο.
Ιδού!
Το τετράγωνο σας κεντραρισμένο.
Αφού ολοκληρώσετε τη δημιουργία του συμβόλου Square, επιστρέψτε στην κύρια σκηνή σας (είτε κάνοντας κλικ στο "Scene 1" στη γραμμή διευθύνσεων, είτε επιλέγοντας Scene 1 από το μενού Edit Scene).
Πού είναι το τετράγωνο;
Θα πρέπει να ξέρετε ότι η εντολή New Symbol δημιουργεί απλώς ένα σύμβολο και το αποθηκεύει με ασφάλεια στη Βιβλιοθήκη.
Στη συνέχεια θα δημιουργήσετε ορισμένα υποδείγματα του συμβόλου Square στο Σκηνικό.
Ανοίξτε το παράθυρο της Βιβλιοθήκης και σύρετε όσα υποδείγματα του συμβόλου Square θέλετε στο Σκηνικό σας.
Η Χρησιμότητα των Συμβόλων Πιθανότατα σκέφτεστε ήδη τρόπους με τους οποίους μπορούν να σας βοηθήσουν τα σύμβολα, αλλά υπάρχουν πολύ περισσότεροι απ' όσους φαντάζεστε.
Τα δυο θεμελιώδη πλεονεκτήματα που σας παρέχει η αποθήκευση των συμβόλων στη Βιβλιοθήκη είναι η μείωση του μεγέθους αρχείου της ταινίας και η ελαχιστοποίηση της εργασίας που χρειάζεται να κάνετε.
Μείωση του Μεγέθους Αρχείου Είτε το πιστεύετε, είτε όχι, αφού δημιουργήσετε ένα σύμβολο και τοποθετήσετε 100 υποδείγματα του στο Σκηνικό, το αρχείο σας δε θα είναι μεγαλύτερο απ' ότι εάν είχατε μόνο ένα υπόδειγμα.
Το όλο θέμα λειτουργεί ως εξής: το πρωτότυπο του συμβόλου (γραφικό, κλιπ ταινίας, ή κουμπί), επιβαρύνει το μέγεθος αρχείου.
Συνεπώς, εάν το σύμβολο σας έχει μέγεθος 1KB, το αρχείο επαυξάνεται κατά 1KB’ εάν έχει μέγεθος 100ΚΒ, το αρχείο επαυξάνεται κατά 100ΚΒ.
Αυτό εξαρτάται από τα περιεχόμενα του συμβόλου.
Δεν έχει σημασία πόσες φορές χρησιμοποιείται ένα σύμβολο σε μία ταινία - αυτό αποθηκεύεται μόνο μία φορά.
Για κάθε υπόδειγμα που δημιουργείτε από το ίδιο σύμβολο, το Flash αποθηκεύει ελάχιστα δεδομένα τα οποία καθορίζουν τα διαφορετικά στοιχεία του υποδείγματος (π.χ. τη θέση του), οπότε στην πραγματικότητα, κάθε επιπλέον υπόδειγμα επιβαρύνει σε αμελητέο βαθμό το μέγεθος αρχείου.
Ωστόσο, οι πληροφορίες που αποθηκεύει το Flash για κάθε υπόδειγμα είναι τόσο λίγες, που δεν αξίζει καν να τις αναφέρουμε.
Φανταστείτε τι θα συνέβαινε εάν τα πράγματα δε δούλευαν κατ' αυτό τον τρόπο - ένα σύμβολο μεγέθους 100ΚΒ χρησιμοποιούμενο 10 φορές, θα προσαύξανε το μέγεθος αρχείου της ταινίας σας κατά 1MB!
Στην πραγματικότητα όμως, τα 10 υποδείγματα ενός συμβόλου μεγέθους 1ΟΟΚΒ επαυξάνουν το αρχείο της ταινίας σας μόνο κατά 7 01Κ περίπου.
Τα σύμβολα είναι το ιδανικό εργαλείο όταν χρειάζεστε πολλαπλά αντίγραφα του ίδιου σχήματος.
Αλλά τα σύμβολα προχωρούν ακόμη περισσότερο* κάθε υπόδειγμα ενός συμβόλου μπορεί να έχει διαφορετική εμφάνιση.
Μέχρι τώρα χρησιμοποιήσαμε σύμβολα για να παρουσιάσουμε πανομοιότυπα αντίγραφα του πρωτότυπου.
Η μόνη διαφοροποίηση κάθε υποδείγματος ήταν η θέση του στην οθόνη.
Ωστόσο, τα ελάχιστα δεδομένα που αποθηκεύει το Flash για κάθε υπόδειγμα μπορούν επίσης να περιέχουν και άλλες πληροφορίες, όπως για παράδειγμα η κλίμακα ή η γωνία περιστροφής.
Με τον τρόπο αυτό, κάθε υπόδειγμα μπορεί να δείχνει διαφορετικό από το προηγούμενο.
Θα μάθετε περισσότερα γι' αυτή τη δυνατότητα παρακάτω σ' αυτό το κεφάλαιο.
Για την ώρα, θα πρέπει απλώς να κατανοήσετε ότι εάν έχετε τρία υποδείγματα ενός συμβόλου στο Σκηνικό και τα κλιμακώσετε σε διαφορετικό μέγεθος, ελάχιστα επηρεάζετε το μέγεθος του αρχείου σας.
Ελαχιστοποίηση της Εργασίας σας Επιπρόσθετα με την εξοικονόμηση στο μέγεθος αρχείου, η Βιβλιοθήκη και τα σύμβολα μπορούν να μειώσουν το ποσό της δικής σας εργασίας.
Για παράδειγμα, ας υποθέσουμε ότι έχετε μία ενότητα κειμένου την οποία θέλετε να χρησιμοποιήσετε σε αρκετές διαφορετικές θέσεις της ταινίας σας (π.χ. έναν τίτλο).
Κατ' αρχήν τοποθετείτε αυτό το κείμενο στη Βιβλιοθήκη.
Κάθε φορά που χρειάζεστε το ίδιο κείμενο, σέρνετε ένα υπόδειγμα του από τη Βιβλιοθήκη στο Σκηνικό.
Εάν αργότερα αποφασίσετε να αλλάξετε το κείμενο, μπορείτε να κάνετε την αλλαγή στο πρωτότυπο που υπάρχει στη Βιβλιοθήκη και αυτή θα αναμεταδοθεί αυτόματα σε κάθε υπόδειγμα του κειμένου.
Το πλεονέκτημα αυτό απαιτεί την ελάχιστη δυνατή επένδυση χρόνου από μέρους σας.
Χρήση Συμβόλων από τη Βιβλιοθήκη Η διαδικασία μεταφοράς ενός συμβόλου από τη Βιβλιοθήκη και απόθεσης του στο Σκηνικό για τη δημιουργία όσων υποδειγμάτων χρειάζεστε είναι απλή υπόθεση.
Είναι πολύ ισχυρή, αλλά και πολύ εύχρηστη.
Σαν ένα απλό παράδειγμα, φανταστείτε ότι έχετε δημιουργήσει ένα σύμβολο από ένα σύννεφο.
Θα μπορούσατε να δημιουργήσετε πολλά υποδείγματα του συμβόλου με το σύννεφο για να σχηματίσετε έναν συννεφιασμένο ουρανό.
Αλλά μπορείτε να κάνετε ακόμη περισσότερα.
Κάθε υπόδειγμα του σύννεφου στο Σκηνικό μπορεί να είναι διαφορετικό από το προηγούμενο.
Για παράδειγμα, θα μπορούσατε να έχετε μεγάλα, μικρά, ή σκούρα σύννεφα.
Στην επόμενη εργασία θα μάθετε πώς να διαφοροποιείτε το μέγεθος, την κλίμακα και την περιστροφή των υποδειγμάτων ενός συμβόλου.
Και παρακάτω σ' αυτό το κεφάλαιο θα δημιουργήσετε ένα σύμβολο το οποίο θα περιέχει υποδείγματα ενός άλλου συμβόλου.
Αυτή η δυνατότητα ένθεσης σημαίνει ότι όχι μόνο μπορείτε να έχετε πολλά υποδείγματα συμβόλων στο Σκηνικό, αλλά μπορείτε επίσης να ανακυκλώνετε τα σύμβολα σας χρησιμοποιώντας τα σαν υλικά για τη δημιουργία άλλων συμβόλων.
Τοποθέτηση Υποδειγμάτων Συμβόλων στο Σκηνικό Το υλικό αυτής της ενότητας μπορεί να σας φανεί σαν μία επανάληψη των προηγούμενων, αλλά το σκεπτικό και η διαδικασία που περιγράφει είναι πολύ συγκεκριμένα.
Μπορείτε να σύρετε το πρωτότυπο ενός συμβόλου από τη Βιβλιοθήκη πάνω στο Σκηνικό, όσες φορές θέλετε.
Κάθε φορά δημιουργείται ένα υπόδειγμα του συμβόλου στο Σκηνικό.
Λίγο παρακάτω θα μάθετε πώς να διαφοροποιείτε κάθε υπόδειγμα ενός συμβόλου, αλλά πριν από αυτό θα πρέπει να επανεξετά​σουμε ορισμένα σημαντικά στοιχεία.
Εάν αντιγράψετε και κατόπιν επικολλήσετε ένα υπόδειγμα το οποίο υπάρχει ήδη στο Σκηνικό, ουσιαστικά δημιουργείτε ένα επιπλέον υπόδειγμα.
Αυτό είναι απόλυτα σωστό και σε ορισμένες περιπτώσεις είναι προτιμότερο από την άλλη εναλλακτική λύση - το σύρσιμο ενός υποδείγματος από τη Βιβλιοθήκη - επειδή όλες οι ιδιότητες του συμβόλου που αντιγράφετε περιλαμβάνονται στο νέο υπόδειγμα που επικολλάτε.
Υπάρχει ένας ακόμη τρόπος για να τοποθετήσετε ένα υπόδειγμα ενός συμβόλου στο Σκηνικό (επιπρόσθετα με το σύρσιμο του από τη Βιβλιοθήκη ή τη διαδικασία αντιγραφής/επικόλλησης).
Αφού σχεδιάσετε ένα απλό σχήμα, επιλέξτε το και χρησιμοποιήστε την εντολή Convert to Symbol (μετατροπή σε σύμβολο).
Η διαδικασία αυτή τοποθετεί το σύμβολο στη Βιβλιοθήκη, αλλά αφήνει επίσης ένα υπόδειγμα του συμβόλου στο Σκηνικό.
Εάν αυτό δε σας φαίνεται λογικό, διαβάστε ξανά την πρώτη άσκηση αυτού του κεφαλαίου.
Τροποποίηση των Υποδειγμάτων των Συμβόλων Εάν σύρετε δύο υποδείγματα του ίδιου συμβόλου στο Σκηνικό, δημιουργείτε δύο υποδείγματα με διαφορετικές ιδιότητες (π.χ. μπορούν να διαφέρουν ως προς τη θέση τους).
Με άλλα λόγια, κάθε υπόδειγμα βρίσκεται σε διαφορετική θέση του Σκηνικού.
Επίσης, κάθε υπόδειγμα ενός συμβόλου μπορεί να διαφοροποιηθεί και σε άλλους τομείς.
Για παράδειγμα, μπορείτε να μεγαλώσετε το μέγεθος οποιουδήποτε υποδείγματος στο Σκηνικό (χωρίς να επηρεάσετε σημαντικά το μέγεθος αρχείου).
Επίσης, μπορείτε να περιστρέψετε κάθε υπόδειγμα ενός συμβόλου ξεχωριστά.
Στην ακόλουθη εργασία θα εξερευνήσετε τρόπους με τους οποίους μπορείτε να διαφοροποιήσετε πολλαπλά υποδείγματα ενός συμβόλου ως προς τη θέση, την κλίμακα και τη γωνία περιστροφής τους.
Εργασία: Αλλαγή της Θέσης, της Κλίμακας και της Γωνίας Περιστροφής των Υποδειγμάτων ενός Συμβόλου
Σε ένα νέο αρχείο, σχεδιάστε ένα ορθογώνιο και κατόπιν χρησιμοποιήστε το εργαλείο Κειμένου για να πληκτρολογήσετε το όνομα σας.
Προσπαθήστε να προσαρμόσετε το κείμενο και το ορθογώνιο έτσι ώστε να έχουν περίπου το ίδιο μέγεθος.
Αλλάξτε το χρώμα του κειμένου έτσι ώστε να είναι ευανάγνωστο πάνω στο ορθογώνιο.
Επιλέξτε όλα όσα σχεδιάστε και κατόπιν επιλέξτε την εντολή Modify, Convert to Symbol (μετατροπή σε σύμβολο).
Δώστε στο νέο σύμβολο που δημιουργείτε το όνομα "My Name".
Αφήστε επιλεγμένο το στρογγυλό κουμπί Movie Cup (συμπεριφορά κλιπ ταινίας) και κάντε κλικ στο ΟΚ.
Στο Σκηνικό, θα πρέπει τώρα να έχετε ένα υπόδειγμα του συμβόλου My Name που μόλις δημιουργήσατε.
Δημιουργήστε και άλλα υποδείγματα αυτού του συμβόλου, με όποιο τρόπο θέλετε - είτε με τη διαδικασία αντιγραφής/επικόλλησης, είτε σέρνοντας υποδείγματα από τη Βιβλιοθήκη.
Για κάθε υπόδειγμα που υπάρχει στο Σκηνικό, κάντε μία αλλαγή στη θέση του, μετακινώ​ντας το σε μία διαφορετική θέση.
Για ορισμένα από τα υποδείγματα, αλλάξτε επίσης την κλίμακα τους (όπως θυμάστε από το Κεφάλαιο 2, μπορείτε να αλλάξετε ταυτόχρονα ή ξεχωριστά το πλάτος και το ύψος ενός αντικειμένου).
Για άλλα υποδείγματα, αλλάξτε τη γωνία περιστροφής τους (όπως ίσως θυμάστε, εκτός από την περιστροφή μπορείτε να εφαρμόσετε κλίση χειριζόμενοι τις λαβές που εμφανίζονται στα μέσα των πλευρών).
Θα μπορούσατε να κάνετε πολλά πράγματα, καταλήγοντας σε ένα αποτέλεσμα όπως αυτό της Εικόνας 5.6, με το αρχείο σας να παραμένει περίπου στο μέγεθος της πρωτότυπης έκδοσης του συμβόλου.
Εφέ για Υποδείγματα Συμβόλων Ίσως νομίσετε ότι μεταβάλλοντας τη θέση, την κλίμακα και τη γωνία περιστροφής κάθε υποδείγματος, έχετε στη διάθεση σας αρκετούς συνδυασμούς - πράγματι, αυτό ισχύει.
Ωστόσο, υπάρ​χουν πολλά περισσότερα.
Σε κάθε υπόδειγμα που τοποθετείτε στο Σκηνικό μπορείτε να εφαρ​μόσετε διαφορετικά εφέ.
Στα διαθέσιμα εφέ περιλαμβάνονται η προσαρμογή του χρώματος (Tint) ενός υποδείγματος και η αλλαγή της αδιαφάνειας του (Alpha).
Ακριβώς όπως ισχύει για τη θέση και την περιστροφή, κάθε υπόδειγμα ενός συμβόλου μπορεί να έχει διαφορετικά εφέ.
Φυσικά, για να μετακινήσετε ένα υπόδειγμα κάνετε απλώς κλικ πάνω του και το σέρνετε σε μία νέα θέση.
Εργασία: Αλλαγή των Εφέ σε Πολλαπλά Υποδείγματα
Ανοίξτε το αρχείο που δημιουργήσατε στην προηγούμενη εργασία, με τα υποδείγματα του συμβόλου My Name. (Επαναλάβετε τα βήματα εκείνης της άσκησης, εάν χρειάζεται).
Βεβαιωθείτε ότι έχετε τουλάχιστον τέσσερα υποδείγματα στο Σκηνικό.
Επιλέξτε ένα υπόδειγμα κάνοντας κλικ πάνω του (εάν κάνετε κατά λάθος διπλό κλικ θα προσπελάσετε το πρωτότυπο σύμβολο, οπότε θα πρέπει να επιστρέψετε στη σκηνή σας).
Ανοίξτε την παλέτα Properties αφού επιλέξετε το υπόδειγμα.
Από την αναδιπλούμενη λίστα Color της παλέτας Properties επιλέξτε Brightness.
Ο μηχανισμός ρύθμισης της φωτεινότητας (ένα πεδίο με μία ποσοστιαία τιμή και ένα κουμπί για την εμφάνιση του μηχανισμού κύλισης) θα εμφανιστεί στη δεξιά πλευρά της παλέτας, όπως βλέπετε στην Εικόνα 5.7.
Πατήστε και κρατήστε πατημένο το πλήκτρο του ποντικιού στο κουμπί με το βέλος, στα δεξιά του ποσοστού, για να εμφανίσετε τον μηχανισμό κύλισης.
Σύρετε τον μηχανισμό κύλισης μέχρι το ποσοστό 80%.
Εναλλακτικά, μπορείτε να πληκτρολογήσετε την τιμή "80" στο παρεχόμενο πεδίο.
Κρατήστε ανοικτή την παλέτα Properties και επιλέξτε ένα άλλο υπόδειγμα.
Αυτή τη φορά επιλέξτε Tint από την αναδιπλούμενη λίστα.
Το εφέ Tint είναι απλό: επιλέγετε τη χροιά (hue) με την οποία θέλετε να βάψετε το συγκεκριμένο υπόδειγμα (δείτε την Εικόνα 5.8).
Παρατηρήστε το ποσοστό 100% στο πρώτο πεδίο (το οποίο προσδιορίζει το ποσό της απόχρωσης).
Εάν το πρωτότυπο σύμβολο περιέχει αρκετά χρώματα, ολόκληρο το υπό​δειγμα θα αλλάξει στο χρώμα που καθορίζετε εδώ.
Ωστόσο, εάν χρησιμοποιήσετε ποσοστό απόχρωσης μικρότερο από 100%, το αποτέλεσμα είναι η ανάμειξη των χρωμάτων.
Για παράδειγμα, εάν το πρωτότυπο σύμβολο έχει κίτρινο και λευκό, το βάψιμο του με 100% κυανό θα είχε σαν αποτέλεσμα τη μετατροπή ολόκληρου του υποδείγματος σε κυανό χρώμα.
Ωστόσο, το βάψιμο του με 50% κυανό θα προκαλέσει την εμφάνιση των λευκών περιοχών με ένα ξεθωριασμένο κυανό και τη μετατροπή των κίτρινων περιοχών σε πράσινο.
Στη συνέχεια θα ασχοληθούμε με το εφέ διαφάνειας.
Επιλέξτε ένα άλλο υπόδειγμα το Σκηνικό και κατόπιν επιλέξτε Alpha από την αναδιπλούμενη λίστα της παλέτας Properties.
Σύρετε τον μηχανισμό κύλισης Alpha στο 40%.
Εκτός κι αν το επιλεγμένο υπόδειγμα βρίσκεται πάνω σε κάτι άλλο, είναι απίθανο να διακρίνετε αυτό το εφέ ημιδιαφάνειας.
Για τον λόγο αυτό τοποθετήστε το υπόδειγμα σας πάνω σ' ένα άλλο υπόδειγμα του Σκηνικού.
Να θυμάστε ότι μπορείτε να χρησιμοποιείτε την εντολή Send to Back και τις υπόλοιπες εντολές του μενού Modify, Arrange για να αλλάζετε τη διαστρωμάτωση των αντικειμένων που υπάρχουν στο Σκηνικό σας.
Τέλος, θα εξετάσουμε την επιλογή Advanced.
Η επιλογή αυτή σας επιτρέπει να συνδυάσετε το αποτέλεσμα των εφέ Alpha και Tint.
Επειδή είναι σχεδόν αδύνατο να εξακριβώσετε τι κάνουν οι οκτώ μηχανισμοί κύλισης που εμφανίζονται στην παλέτα Properties όταν επιλέγετε Advanced, θα δούμε ένα κόλπο για να τους αποφεύγετε.
Ας προσπαθήσουμε να βάψουμε κάτι κίτρινο και να το κάνουμε ημιδιαφανές.
Κατ' αρχήν επιλέξτε ένα υπόδειγμα και κατόπιν επιλέξτε Tint από την παλέτα Properties.
Στη συνέχεια επιλέξτε ένα κίτρινο χρώμα από την περιοχή χρωμάτων στο κάτω άκρο της παλέτας Properties.
Τώρα επιλέξτε Advanced από την αναδιπλούμενη λίστα της παλέτας Properties.
Παρατηρή​στε τα ζεύγη τιμών που εμφανίζονται δίπλα στα πεδία Red, Green και Blue (όπως βλέπε​τε στην Εικόνα 5.9).
Οι τιμές αυτές βασίζονται στην απόχρωση που μόλις καθορίσατε.
Μπορείτε τώρα να επιλέξετε τον μηχανισμό κύλισης Alpha στο κάτω άκρο της παλέτας Properties (ενώ συνεχίζει να είναι επιλεγμένο το εφέ Advanced).
To μυστικό εδώ είναι ότι επι​λέγοντας πρώτα το εφέ Tint είχατε στη διάθεση σας έναν εύκολο τρόπο για να διαλέξε​τε ένα χρώμα.
Εάν επιλέγατε πρώτα το εφέ Advanced, θα ήσασταν υποχρεωμένοι να ε​πιλέξετε το χρώμα με έναν πιο δύσκολο τρόπο (συγκεκριμένα, με τους έξι μηχανισμούς κύλισης που βλέπετε στην Εικόνα 5.9).
Μπορείτε να πειραματιστείτε όσο θέλετε με τα διαθέσιμα εφέ και τα υποδείγματα που έχετε στο Σκηνικό.
Αλλάξτε τις ρυθμίσεις διαφάνειας, απόχρωσης και φωτεινότητας.
Κάντε οτιδήποτε θέλετε.
Σε κάθε περίπτωση, θα διαπιστώσετε ότι το αρχείο σας παραμένει στο ίδιο μέγεθος που θα είχε εάν περιλάμβανε μόνο ένα υπόδειγμα.
Χρήση Υποδειγμάτων Συμβόλων σε Άλλα Σύμβολα Μπορείτε να σύρετε ένα σύμβολο από τη Βιβλιοθήκη για να δημιουργήσετε ένα υπόδειγμα του ανά πάσα στιγμή.
Μπορείτε επίσης να χρησιμοποιήσετε υποδείγματα ενός συμβόλου για τη δημιουργία ενός άλλου συμβόλου.
Αυτό σημαίνει ότι θα μπορούσατε να σχεδιάσετε μία ολόκληρη γειτονιά με σπιτάκια χρησιμοποιώντας σαν δομικό υλικό μόνο ένα σύμβολο με μία γραμμή.
Βέβαια, υπάρχει ένα σύμβολο με όνομα "House" το οποίο αντιπρο​σωπεύει ένα σπιτάκι, αλλά αυτό δημιουργήθηκε χρησιμοποιώντας πολλαπλά υποδείγματα ενός άλλου συμβόλου, του Box (πλαίσιο) και ορισμένα υποδείγματα ενός δεύτερου συμβόλου με όνομα Line (γραμμή).
Στην πραγματικότητα, το σύμβολο Box αποτελείται από τέσσερα υποδείγματα του συμβόλου Line.
Η περίπτωση αυτή είναι ένα υπερβολικό παράδειγμα ιεράρχησης, αλλά αποδεικνύει κάτι: τα υποδείγματα των συμβόλων μπορούν να χρησιμοποιούνται για τη δημιουρ​γία άλλων συμβόλων.
Εργασία: Δημιουργία ενός Συμβόλου με Υποδείγματα ενός Άλλου Συμβόλου
Σε ένα νέο αρχείο, σχεδιάστε έναν κύκλο και γεμίστε τον με γκρι χρώμα.
Επιλέξτε ολόκληρο τον κύκλο και κατόπιν επιλέξτε την εντολή Modify, Convert to Symbol.
Δώστε στο σύμβολο σας το όνομα Circle και κάντε κλικ στο ΟΚ.
Στο σημείο αυτό, μπορείτε να δημιουργήσετε ένα μάτι χρησιμοποιώντας δύο υποδείγματα του συμβόλου Circle.
Ένας τρόπος με τον οποίο θα μπορούσατε να το κάνετε είναι δημιουργώντας ένα νέο σύμβολο και κατόπιν, ενώ βρίσκεστε μέσα στην πρωτότυπη έκδοση του συμβόλου για το μάτι, να σύρετε υποδείγματα του συμβόλου Circle.
Αντ' αυτού όμως θα ακολουθήσετε μία άλλη προσέγγιση, η οποία μπορεί να σας μπερδέψει περισσό​τερο στην αρχή, αλλά τελικά θα τη βρείτε ευκολότερη.
Υπάρχουν δύο τρόποι για να εισάγετε υλικό στη Βιβλιοθήκη - δημιουργία ενός συμβόλου, ή μετατροπή ενός υπάρχοντος αντικειμένου σε σύμβολο.
Εδώ θα χρησιμοποιήσετε την προσέγγιση της μετατροπής.
Πριν δημιουργήσετε το σύμβολο του ματιού, παρατηρήστε ότι έχετε ήδη ένα υπόδειγμα ενός συμβόλου στο Σκηνικό (του Circle).
Αντιγράψτε αυτό το υπόδειγμα και επικολλήστε το στο Σκηνικό (ή σύρετε ένα δεύτερο υπόδειγμα του από τη Βιβλιοθήκη).
Αλλάξτε το εφέ Brightness του ενός υποδείγματος σε -100% (χρησιμοποιώντας την παλέτα Properties, επιλέξτε Brightness από την αναδιπλούμενη λίστα και εισάγετε -100% στο διπλανό πεδίο).
Για το άλλο υπόδειγμα, χρησιμοποιήστε επίσης το εφέ Brightness με τιμή 100%.
Στο σημείο αυτό θα ήταν ίσως χρήσιμο να αλλάξετε το φόντο της ταινίας σε οποιοδήποτε άλλο χρώμα, εκτός από το μαύρο ή το προεπιλεγμένο λευκό (επιλέξτε Modify, Document και κατόπιν κάντε κλικ στο Background Color για να διαλέξετε ένα διαφορετικό χρώμα).
Έτσι θα μπορείτε να διακρίνετε πιο καθαρά τα λευκά υποδείγματα του συμβόλου Circle.
Μειώστε την κλίμακα του μαύρου υποδείγματος και διευθετήστε τα δύο υποδείγματα έτσι ώστε το μαύρο να βρίσκεται πάνω από το λευκό, όπως βλέπετε στην Εικόνα 5.10.
Επιλέξτε τα δύο υποδείγματα και κατόπιν επιλέξτε την εντολή Modify, Convert to Symbol.
Η εντολή Convert to Symbol παίρνει τα επιλεγμένα αντικείμενα - δύο υποδείγματα ενός συμβόλου - και τα τοποθετεί στη Βιβλιοθήκη.
Δώστε στο νέο σύμβολο το όνομα "Eye Ball" και κάντε κλικ στο ΟΚ.
Στο Σκηνικό απομένει ένα υπόδειγμα του συμβόλου Eye Ball που μόλις δημιουργήσατε.
Εάν σας φαίνεται μεγάλο, μπορείτε να το μικρύνετε και να δημιουργήσετε ένα αντίγραφο του με το ίδιο ακριβώς μέγεθος.
Μπορείτε επίσης να περιστρέψετε το ένα υπόδειγμα, εάν θέλετε.
Σύρετε ένα υπόδειγμα του συμβόλου Circle στο Σκηνικό.
Στείλτε το πίσω από τα υπάρχοντα αντικείμενα του σκηνικού (αυτή τη στιγμή θα πρέπει να βρίσκεται στο κορυφαίο επίπεδο) χρησιμοποιώντας την εντολή Modify, Arrange, Send to Back.
Κάντε αυτό το υπόδειγμα αρκετά μεγάλο για να το χρησιμοποιήσετε σαν πρόσωπο για τα δύο σύμβολα ματιού.
Εφαρμόστε το εφέ Tint σ' αυτό το υπόδειγμα του συμβόλου Circle για να το χρωματίσετε με ένα ζωηρό κίτρινο.
Τώρα θα μετατρέψετε ολόκληρο το πρόσωπο σ' ένα νέο σύμβολο.
Πριν από αυτό όμως, θα σχεδιάσετε ένα χαμόγελο χρησιμοποιώντας το εργαλείο Πινέλο.
Ίσως νομίσετε ότι αυτό δεν πρόκειται να δουλέψει, επειδή οτιδήποτε ζωγραφίζετε πάνω στο κίτρινο πρόσωπο εξαφανίζεται.
Αλλά αυτό οφείλεται στο γεγονός ότι το πινέλο ζωγραφίζει στην στάθμη του εικονικού καμβά, ενώ τα σύμβολα είναι σαν τις ομάδες αντικειμένων - βρίσκονται σε μία στάθμη πιο πάνω από τον καμβά.
Ωστόσο, μπορείτε να δημιουργήσετε ένα χαμόγελο σ' αυτό το πρόσωπο - απλά θα πρέπει να το σχεδιάσετε δίπλα από το πρόσωπο και κατόπιν να το ομαδοποιήσετε (εάν έχετε ζωγραφίσει ήδη ένα χαμόγελο πίσω από το πρόσωπο, προσπαθήστε να το επιλέξετε προσεκτικά με πλαίσιο, όπως βλέπετε στην Εικόνα 5.11 και κατόπιν ομαδοποιήστε το με την εντολή Modify, Group).
Εάν κατά τις προσπάθειες σας δημιουργήσατε αρκετά χαμόγελα, διαγράψτε αυτή την ομάδα και προσπαθήστε ξανά.
Τέλος, αφού ολοκληρώσετε το σύμβολο (δείτε την Εικόνα 5.12), επιλέξτε τα πάντα και κατόπιν επιλέξτε την εντολή Modify, Convert to Symbol.
Δώστε στο νέο σύμβολο το όνομα "Face" και κάντε κλικ στο ΟΚ.
Έχετε πλέον ένα νέο σύμβολο προσώπου το οποίο θα μπορούσατε να χρησιμο​ποιήσετε σε οποιοδήποτε σημείο της ταινίας σας, όσες φορές θέλετε.
Το σύμβολο αυτό είναι το ιδανικό παράδειγμα ανακύκλωσης - αποτελείται από υποδείγματα άλλων συμβόλων και μία πινελιά για χαμόγελο.
Παρεμπιπτόντως, δε χρειάζεται να δημιουργήσετε ένα σύμβολο για το χαμόγελο στη Βιβλιοθήκη (εκτός κι αν σκοπεύετε να χρησιμοποιήσετε το ίδιο χαμόγελο και σε άλλα πρόσωπα), επειδή στην πραγματικότητα το χρειάζεστε μόνο μία φορά στην ταινία σας - μέσα στην πρωτότυπη έκδοση του συμβόλου Face.
Η Λειτουργία του Animation To animation απαρτίζεται από μεμονωμένες εικόνες.
Με όποιον τρόπο κι αν υλοποιείται η κίνηση σε ένα animation, το animation είναι πάντα μία συλλογή στατικών εικόνων.
Ας υποθέσουμε ότι βλέπετε ένα αυτοκίνητο να κινείται.
Βλέπετε το αυτοκίνητο καθ' όλη τη διάρκεια της κίνησης του στην οποία παραμένει εντός του οπτικού σας πεδίου, αλλά πιθανότατα τα μάτια σας ανοιγοκλείνουν.
Το μυαλό σας συγκαλύπτει το γεγονός ότι χάνετε μικρά κλάσματα της κίνησης.
Όταν παρακολουθείτε μία ταινία στο σινεμά ή στην τηλεόραση, η οθόνη αναβοσβήνει πολύ γρήγορα -σε συγκεκριμένες χρονικές στιγμές δείχνει μία εικόνα, ενώ σε άλλες είναι κενή.
Το γεγονός ότι οι "κενές" στιγμές είναι τόσο σύντομης διάρκειας, σας κάνει να πιστεύετε ότι παρακολουθείτε συνεχή κίνηση.
Η εικόνα που προβάλλεται στον αμφιβληστροειδή χιτώνα των ματιών σας παραμένει εκεί ακόμη και αφού σταματήσει το φως.
Εάν κλείσετε τα μάτια σας, το τελευταίο πράγμα που είδατε παραμένει αποτυπωμένο για ένα κλάσμα του δευτερολέπτου και κατόπιν σβήνει.
Αυτή η σχετική μονιμότητα του αποτελέσματος της όρασης είναι ο λόγος για τον οποίο δεν παρατηρείτε τις κενές στιγμές μεταξύ των διαδοχικών καρέ μιας ταινίας - υπό τον όρο βέβαια ότι είναι πολύ σύντομης διάρκειας.
Τα Συστατικά του Animation Τώρα που ξέρετε λίγα περισσότερα πράγματα σχετικά με το πώς λειτουργεί το animation, μπορούμε να αναλύσουμε τον τρόπο με τον οποίο υλοποιείται στο Flash.
Υπάρχουν αρκετοί γενικοί όροι του animation οι οποίοι έχουν ειδική σημασία στο Flash.
Θα πρέπει να κατανοήσετε τόσο τη γενική σημασία τους, όσο και τον τρόπο με τον οποίο εφαρμόζονται στο Flash.
Καρέ και Ταχύτητα Καρέ Όπως είπαμε παραπάνω, το animation είναι μία σειρά στατικών εικόνων.
Κάθε εικόνα αποκαλείται καρέ (frame).
Στις ταινίες, τα καρέ είναι οι μεμονωμένες εικόνες που αποτυπώνονται πάνω στο φιλμ.
Στο Flash, τα καρέ είναι τα μικρά ορθογώνια κελιά του Διαγράμματος Ροής Χρόνου.
Τα καρέ αριθμούνται στην κορυφή του Διαγράμματος Ροής Χρόνου και κάθε πέμπτο καρέ είναι γκρι’ τα υπόλοιπα είναι λευκά με γκρι περίγραμμα.
Το Διάγραμμα Ροής Χρόνου εμφανίζει όλα τα καρέ, αλλά εσείς μπορείτε να εξετάσετε τα περιεχόμενα ενός μεμονωμένου καρέ ανά πάσα στιγμή.
Ο κόκκινος ενδείκτης τρέχοντος καρέ μπορεί να βρίσκεται μόνο σε ένα σημείο ανά πάσα χρονική στιγμή - στο τρέχον καρέ (αυτό που εξετάζετε την τρέχουσα στιγμή).
Δε σχεδιάζετε υλικό σε ένα καρέ ενώ βρίσκεστε στο Διάγραμμα Ροής Χρόνου - σχεδιάζετε το υλικό σας στο Σκηνικό.
Ο ενδείκτης τρέχοντος καρέ υποδεικνύει το καρέ του οποίου τα περιεχόμενα παρουσιάζονται την τρέχουσα στιγμή στην οθόνη.
Η Εικόνα 6.1 παρουσιάζει το Διάγραμμα Ροής Χρόνου στην αρχική του κατάσταση.
Μέχρι να επεκτείνετε τη χρονική διάρκεια της ταινίας, δεν μπορείτε να μετακι​νήσετε τον κόκκινο ενδείκτη τρέχοντος καρέ πέρα από τη θέση 1 (πρώτο καρέ) - υπάρχει μόνο το καρέ 1, το οποίο απεικονίζεται με ένα λευκό πλαίσιο με μαύρο περίγραμμα.
Εξ ορισμού, το Διάγραμμα Ροής Χρόνου (Timeline) έχει διάρκεια ενός καρέ.
Αυτή τη στιγμή ο ενδείκτης τρέχοντος καρέ δεν μπορεί να μετακινηθεί, επειδή μπορεί να τοποθετείται μόνο σε ένα καρέ του animation σας (το οποίο, μέχρι στιγμής, περιέχει μόνο ένα καρέ).
Στη συνέχεια θα εξετάσουμε ένα animation με περισσότερα καρέ, αλλά αντί να το κατασκευάσετε μόνοι σας, θα χρησιμοποιήσουμε ένα από τα δείγματα που περιλαμβάνει το ίδιο το Flash.
Δώστε File, Open και επιλέξτε το αρχείο C:\Program Files \Macromedia \Flash MX 2004 \en \FirstRun \HelpPanel \HowDoI \BasicFlash \finished_files \animation_finished.fla.
Μπορείτε τώρα να κάνετε κλικ στην αριθμημένη περιοχή του Διαγράμματος Ροής Χρόνου, στην θέση (καρέ) 20.
Ο ενδείκτης τρέχοντος καρέ μεταφέρεται στο σημείο στο οποίο κάνατε κλικ (βεβαιωθείτε ότι κάνατε κλικ στην αριθμημένη περιοχή στην πάνω πλευρά του Διαγράμματος Ροής Χρόνου - όχι στα κελιά). (Δείτε την Εικόνα 6.2).
Το δείγμα ταινίας animation_finished απεικονίζει αρκετές σημαντικές έννοιες του animation.
Κατ' αρχήν, εάν κάνετε κλικ και σύρετε τον ενδείκτη τρέχοντος καρέ στην περιοχή με τους αριθμούς, ξεκινώντας από το καρέ 1 και καταλήγοντας στο καρέ 30, θα δείτε μία γρήγορη προεπισκόπηση του animation.
Η διαδικασία αυτή αποκαλείται "ξεφύλλισμα των καρέ" (scrubbing).
Η προεπισκόπηση που εμφανίζει το Flash εξαρτάται από την ταχύτητα της δικής σας κίνησης.
Φυσικά, η ταχύτητα καρέ (frame rate) είναι σταθερή όταν παρακολουθεί ο χρήστης το animation.
Επιλέξτε Control, Play (ή πατήστε Enter) για να δείτε το animation να προβάλλεται με τη σωστή ταχύτητα καρέ. (Για να σταματήσετε το animation, πατήστε Enter).
Παρατηρήστε επίσης την περιοχή καταστά​σεων, κάτω αριστερά στο Διάγραμμα Ροής Χρόνου.
Οι τρεις αριθμοί που βλέπετε εκεί υποδηλώνουν το τρέχον καρέ, την ταχύτητα καρέ και τον χρόνο που έχει περάσει από την αρχή του animation (Εικόνα 6.3).
Αριθμός τρέχοντος καρέ Χρόνος από την αρχή του animation Η ταχύτητα της κίνησης δεν είναι ο λόγος για τον οποίο θα επιλέγετε μία συγκεκριμένη ταχύτητα καρέ έναντι κάποιας άλλης.
Η επιλογή της ταχύτητας καρέ σχετίζεται περισσότερο με τις δυνατότητες του υπολογιστή του χρήστη.
Η ταχύτητα καρέ που καθορίζετε θα πρέπει ουσια​στικά να αποκαλείται "μέγιστη ταχύτητα καρέ".
Η ταινία σας δε θα υπερβαίνει ποτέ αυτή την ταχύτητα, αλλά σε έναν αργότερο υπολογιστή η ταχύτητα των καρέ μπορεί να μειωθεί.
Ο αριθμός του τρέχοντος καρέ (στ' αριστερά) υποδεικνύει τη θέση του κόκκινου ενδείκτη τρέχοντος καρέ.
Ο αριθμός αυτός αλλάζει κατά τη διάρκεια που προβάλλετε το animation ή το ξεφυλλίζετε, αντικατοπτρίζοντας το γεγονός ότι μπορείτε να βρίσκεστε μόνο σε ένα καρέ ανά πάσα στιγμή.
Η ταχύτητα καρέ σε fps (ο μεσαίος αριθμός) υποδεικνύει την ταχύτητα καρέ που έχετε καθορίσει για την ταινία σας με την εντολή Modify, Document.
Ωστόσο, η τιμή αυτή μπορεί να μειωθεί, εάν κατά την προβολή της ταινίας το Flash εκτιμήσει ότι δεν μπορεί να διατηρήσει πραγματικά την ταχύτητα καρέ που ζητήσατε.
Συνεπώς, η ένδειξη αυτή δεν είναι απόλυτα ακριβής, αλλά μία καλή εκτίμηση.
Ας αλλάξουμε τώρα την ταχύτητα καρέ σε μία ιδιαίτερα υψηλή τιμή για να δούμε τι συμβαίνει.
Με ανοικτό το αρχείο animation_finished, εμφανίστε το παράθυρο διαλόγου Document Properties, επιλέγοντας την εντολή Modify, Document (Μπορείτε επίσης να ανοίξετε αυτό το παράθυρο διαλόγου πατώντας τον συνδυασμό πλήκτρων Ctrl+J, ή κάνοντας διπλό κλικ στην ένδειξη ταχύτητας καρέ του Διαγράμματος Ροής Χρόνου).
Αλλάξτε την ταχύτητα καρέ σε 60 fps και κάντε κλικ στο ΟΚ.
Προβάλλετε (play) την ταινία και παρατηρήστε ότι καθώς ο κόκκινος ενδείκτης τρέχοντος καρέ μετακινείται στο Διάγραμμα Ροής Χρόνου, η ταχύτητα καρέ αλλάζει - μειώνεται σταδιακά, υποδεικνύοντας την πραγματική ταχύτητα προβολής των καρέ.
To Flash θέλει να ικανοποιήσει την αίτηση σας για 60fps, αλλά δυστυχώς δεν μπορεί.
Τώρα, η περιοχή καταστάσεων υποδεικνύει μία πιο ρεαλιστική ταχύτητα καρέ, την οποία μπορεί να διατηρήσει πραγματικά ο υπολογιστής σας.
Ωστόσο, στην πραγματικότητα η ταχύτητα καρέ που αναφέρεται στο Διάγραμμα Ροής Χρόνου δεν είναι 100% ακριβής, επειδή υποδεικνύει μόνο την ταχύτητα με την οποία προβάλει το Flash το καρέ για όσο χρόνο βρίσκεστε μέσα στο περιβάλλον του - όχι την ταχύτητα προβολής των καρέ στην πραγματική, τελική έκδοση της ταινίας.
Εάν εξάγετε (export) αυτή την ταινία και την προβάλλετε μέσα από το περιβάλλον μιας εφαρμογής browser, κατά πάσα πιθανότητα θα έχει ελαφρώς διαφορετική ταχύτητα καρέ.
Η τρίτη ένδειξη χρόνου υποδεικνύει πόσο χρόνο χρειαστήκατε για να φτάσετε στο καρέ που βλέπετε αυτή τη στιγμή, από την αρχή της ταινίας.
Για παράδειγμα, υποδεικνύει πόσο χρειάζεται ένα animation για να προβάλει 30 καρέ, ανάλογα με την ισχύουσα ταχύτητα καρέ.
Στα 15fps θα πρέπει να χρειαστεί 2 δευτερόλεπτα.
Στα 7fps θα χρειαστεί περίπου 4 δευτερόλεπτα.
Η διάρκεια της ταινίας βασίζεται πάντα στην ταχύτητα καρέ.
Ταχύτητα Καρέ Έναντι Πλήθους Καρέ Οι αριθμητικές ενδείξεις στην περιοχή καταστάσεων είναι πολύ σημαντικές.
Όταν σχεδιάζετε ένα animation, θα πρέπει να επιλέγετε μία ταχύτητα καρέ και να παραμένετε σ' αυτή.
Όταν αλλάζετε την ταχύτητα καρέ, ουσιαστικά την αλλάζετε για ολόκληρη την ταινία.
Για παράδειγμα, ας υποθέσουμε ότι έχουμε ένα animation με έναν χαρακτήρα που περπατά, τρέχει, πηδά και κατόπιν κάθεται ακίνητος για μερικά δευτερόλεπτα.
Εάν το τμήμα στο οποίο περπατά είναι πολύ αργό και προσπαθήσουμε να το επιταχύνουμε αυξάνοντας την ταχύτητα καρέ, αυτό το τμήμα του animation μπορεί να δείχνει καλύτερο.
Αλλά κατόπιν, όταν ο χαρακτήρας τρέχει και μετά κάθεται ακίνητος, τα πάντα θα είναι επίσης γρηγορότερα!
Είναι προτιμότερο να διατηρήσετε την ίδια ταχύτητα καρέ και να βρείτε κάποιον άλλο τρόπο για να αυξήσετε την ταχύτητα της κίνησης.
Υπάρχουν και άλλοι τρόποι για να αλλάξετε την φαινομενική ταχύτητα της κίνησης.
Υποθέστε ότι έχετε ένα animation με ένα αεροπλάνο το οποίο διασχίζει τον ουρανό, θα πρέπει να αποφασίσετε την φαινομενική ταχύτητα του αεροπλάνου σύμφωνα με το μέγεθος του και το μέγεθος της περιοχής του ουρανού.
Εάν μετακινήσετε το αεροπλάνο κατά πλάτος ολόκληρης της οθόνης με ταχύτητα 36 καρέ το δευτερόλεπτο, δεν μπορείτε να εξακριβώσετε εάν αυτή είναι η σωστή φαινομενική ταχύτητα παρά μόνο εάν συνυπολογίσετε την ταχύτητα καρέ.
Στα 12fps, το αεροπλάνο χρειάζεται 3 δευτερόλεπτα για να διασχίσει ολόκληρο τον ουρανό.
Εάν ένα αεροπλάνο διασχίζει τον ουρανό καθ' όλη τη διάρκεια των 3 δευτερολέπτων, τότε πιθανότατα η φαινομενική ταχύτητα του είναι σχετικά σωστή.
Εάν το αεροπλάνο είναι στα 20,000 πόδια θα χρειαστεί περίπου 15 δευτερόλεπτα (ή ακόμη περισσότερο) για να διασχίσει τον ουρανό.
Εάν τα 3 δευτερόλεπτα είναι πολύ γρήγορα για το αεροπλάνο του animation σας, μπορείτε να το κάνετε να δείχνεί αργότερο μειώνοντας την ταχύτητα καρέ, ή αυξάνοντας τον αριθμό των καρέ στο Διάγραμμα Ροής Χρόνου.
Εάν μειώσετε την ταχύτητα καρέ στα 2fps, το αεροπλάνο θα χρειαστεί 18 δευτερόλεπτα για τα 36 καρέ, αλλά η κίνηση του animation δεν θα είναι ομαλή.
Εάν επεκτείνετε το animation στα 240 καρέ, το αεροπλάνο θα χρειάζεται 20 δευτερόλεπτα για να ολοκληρώσει την κίνηση του.
Θα μάθετε πώς να υλοποιείτε αυτές τις τεχνικές στα κεφάλαια που ακολουθούν, αλλά για την ώρα είναι σημαντικό να κατανοήσετε τη διαφορά που υπάρχει μεταξύ της ταχύτητας καρέ και του πλήθους των καρέ ενός animation.
Ταχύτητα Καρέ για Διαφορετικούς Τύπους Animation Για να τοποθετήσουμε το όλο θέμα σε ένα πιο ρεαλιστικό πλαίσιο, θα συγκρίνουμε τώρα ορισμένα παραδοσιακά μέσα.
Σε μία κινηματογραφική ταινία, η ταχύτητα καρέ με την οποία προβάλλονται οι εικόνες στην οθόνη είναι 24 καρέ ανά δευτερόλεπτο (fps).
Ακόμη και σ' αυτή τη σχετικά χαμηλή ταχύτητα, δεν αντιλαμβάνεστε τις χρονικές στιγμές κατά τις οποίες η οθόνη παραμένει κενή.
Στην τηλεόραση, η ταχύτητα προβολής είναι 30fps.
Στο παραγόμενο με υπολογιστή animation δεν υφίσταται η έννοια της κενής οθόνης ανάμεσα στα καρέ, αλλά έχουμε τη δυνατότητα να επιλέξουμε την ταχύτητα καρέ που θα χρησιμοποιήσουμε.
Από τεχνικής απόψεως, η οθόνη του χρήστη αναβοσβήνει όσο γρήγορα ή αργά μπορεί, αλλά σε κάθε περίπτωση η διαδικασία αυτή είναι πολύ γρηγορότερη από την ταχύτητα καρέ ενός animation.
Στο παραγόμενο με υπολογιστή animation, η ταχύτητα καρέ επηρεάζει πόσο συχνά αλλάζει το γραφικό που εμφανίζεται στην οθόνη ή, αντίστροφα, για πόσο χρόνο παραμένει ένα καρέ στην οθόνη πριν εμφανιστεί το επόμενο καρέ.
Στην πράξη, εάν χρησιμοποιήσετε ταχύτητα καρέ πολύ μικρότερη από τα 12fps (αυτή είναι η προεπιλεγμένη ρύθμιση του Flash), οι χρήστες θα αρχίσουν να αντιλαμβάνονται το ακανόνιστο της κίνησης.
Εάν χρησιμοποιήσετε μεγαλύτερη ταχύτητα, θα αντιληφθούν την κίνηση τόσο ομαλά, όσο συμβαίνει και στην πραγματική ζωή.
Όπως είπαμε παραπάνω, οι κινηματογραφικές ταινίες χρησιμοποιούν ταχύτητα καρέ 24fps και η κίνηση τους δείχνει σωστή.
Στο σημείο αυτό ίσως νομίσετε ότι θα πρέπει να αυξάνετε πάντα όσο περισσότερο μπορείτε την ταχύτητα καρέ για να επιτύχετε την ομαλότερη αναπαραγωγή της κίνησης.
Ωστόσο, αυτό δεν είναι πάντα εύκολο.
Κατ' αρχήν, τα περισσότερα καρέ σημαίνουν μεγαλύτερο μέγεθος αρχείου για την ταινία σας.
Επίσης, απαιτείται ένας υπολογιστής ο οποίος θα μπορεί να εμφανίζει τις εικόνες πολύ γρήγορα.
Εάν ο υπολογιστής του χρήστη δεν μπορεί να συμβαδίσει με την ταχύτητα καρέ που ορίζετε, το animation επιβραδύνεται, πράγμα το οποίο έχει αρνητική επίδραση στην ομαλότητα της κίνησης του.
Δημιουργικές τεχνικές animation σας δίνουν τη δυνατότητα να ξεγελάσετε τον χρήστη με τρόπους οι οποίοι δε βασίζονται στην αντίληψη της κίνησης και στη γρήγορη ταχύτητα καρέ.
Θα δείτε τέτοια παραδείγματα στο Κεφάλαιο 7, όταν θα δημιουργήσουμε ένα animation το οποίο θα χρησιμοποιεί μόνο τρία καρέ.
Για την ώρα, να θυμάστε απλά ότι η ταχύτητα καρέ είναι σημαντική, αλλά δεν είναι το παν.
Ένα καρέ-κλειδί (keyframe) είναι απλώς ένα καρέ στο οποίο καθορίζετε τι ακριβώς θέλετε να εμφανίζεται στο Σκηνικό σε ένα συγκεκριμένο χρονικό σημείο.
Ένα τέτοιο καρέ μπορεί να περιλαμβάνει μία εικόνα, ή μπορεί να είναι κενό.
Ένα κενό καρέ-κλειδί δεν παύει να είναι καρέ-κλειδί· απλά, δεν εμφανίζει τίποτα στην οθόνη.
Στο παραδοσιακό animation, κάθε καρέ είναι ένα καρέ-κλειδί - κάτι νέο εμφανίζεται στην οθόνη σε κάθε καρέ.
Στο Flash μπορείτε να κάνετε κάθε καρέ ενός animation καρέ-κλειδί, αλλά μπορείτε επίσης να ακολουθήσετε πιο αποτελεσματικές προσεγγίσεις.
Εάν το πρώτο καρέ-κλειδί βρίσκεται στο καρέ 1 του animation και το επόμενο καρέ-κλειδί δεν παρουσιάζεται παρά μόνο στο καρέ 10, τότε δε θα υπάρχει καμία αλλαγή στην οθόνη κατά τη διάρκεια των καρέ 2-9.
Το καρέ-κλειδί στο καρέ 1 ορίζει τι θα εμφανίζεται στο πρώτο καρέ, και αυτό δεν πρόκειται να αλλάξει παρά μόνο στο καρέ-κλειδί στη θέση 10, το οποίο ορίζει τι θα εμφανίζεται στη συνέχεια.
Αυτό είναι απόλυτα αποδεκτό για κάτι το οποίο δε χρειάζεται να αλλάζει σε κάθε κλάσμα του δευτερολέπτου.
Όταν δημιουργείτε ένα καρέ-κλειδί, είναι σαν να λέτε στο Flash "τοποθέτησε αυτό το υλικό στο Σκηνικό και κράτησε το εκεί μέχρι να φτάσεις στο επόμενο καρέ-κλειδί'.
Το επόμενο καρέ-κλειδί λέει το ίδιο πράγμα: "τοποθέτησε το νέο υλικό στο Σκηνικό και κράτησε το...".
Υπάρχουν δυο πράγματα τα οποία θα πρέπει να αποφασίζετε όταν δημιουργείτε καρέ-κλειδιά: πότε θέλετε να υφίστανται (από χρονικής απόψεως, στο Διάγραμμα Ροής Χρόνου) και τι θέλετε να εμφανίζεται στην οθόνη σ' αυτές τις χρονικές στιγμές.
Ο καθορισμός ενός καρέ-κλειδιού είναι απλό θέμα: κάνετε κλικ στο κελί του Διαγράμματος Ροής Χρόνου στο οποίο θέλετε να τοποθετήσετε ένα καρέ-κλειδί.
Αφού κάνετε κλικ σε ένα κελί του Διαγράμματος Ροής Χρόνου, επιλέξτε την εντολή Insert, Keyframe (ή πατήστε F6).
Όταν επιλέγετε αυτή την εντολή, συμβαίνουν αρκετά πράγματα.
To Flash τοποθετεί ένα καρέ-κλειδί σ' αυτό το συγκεκριμένο καρέ (το οποίο υποδεικνύεται είτε με ένα λευκό τετράγωνο, είτε με έναν κύκλο) και αντιγράφει στο Σκηνικό το περιεχόμενο από το προηγούμενο καρέ-κλειδί.
Εάν στο προηγούμενο καρέ-κλειδί δεν εμφανίζατε τίποτα στην οθόνη, εισάγεται ένα κενό καρέ-κλειδί.
Εάν στο προη​γούμενο καρέ-κλειδί εμφανίζατε κάτι στην οθόνη, αυτό το συγκεκριμένο αντικείμενο ή υπόδειγμα συμβόλου αντιγράφεται στο Σκηνικό για το νέο καρέ-κλειδί.
Αυτό μπορεί να είναι βολικό, επειδή με ένα καρέ-κλειδί έχετε την ευκαιρία να καθορίσετε τόσο τη χρονική στιγμή της αλλαγής, όσο και το περιεχόμενο της.
Συχνά θα θέλετε να κάνετε μικρές αλλαγές.
Αυτό σας επιτρέπει να ξεκινήσετε με ένα αντίγραφο του περιεχομένου του προηγούμενου καρέ-κλειδιού, αντί να επανασχεδιάσετε τα πάντα από την αρχή.
Οτιδήποτε σχεδιάζετε σε ένα καρέ-κλειδί θα συνεχίσει να εμφανίζεται στην οθόνη, μέχρι το Διάγραμμα Ροής Χρόνου να φτάσει στο επόμενο καρέ-κλειδί.
Εάν τοποθετείτε τα καρέ-κλειδιά το ένα μετά το άλλο, η οθόνη (το animation) θα αλλάζει σε κάθε καρέ.
Εάν η ταχύτητα καρέ είναι 10fps, τότε θα βλέπετε 10 καρέ-κλειδιά σε διάρκεια ενός δευτερολέπτου.
Ωστόσο, τα καρέ-κλειδιά δεν είναι υποχρεωτικό να τοποθετούνται το ένα δίπλα στο άλλο.
Εάν εισάγετε καρέ-κλειδιά κάθε δεύτερο καρέ του animation, θα συμβαίνουν 5 αλλαγές ανά δευτερό​λεπτο (υποθέτοντας ταχύτητα καρέ 10fps).
Για οποιαδήποτε καρέ υπάρχουν ανάμεσα σε δύο καρέ-κλειδιά, θα βλέπετε το περιεχόμενο του προηγούμενου καρέ-κλειδιού - είτε μία εικόνα, είτε μία κενή οθόνη.
Ας υποθέσουμε ότι θέλετε να εμφανίζεται ένα πλαίσιο στην οθόνη και να παραμένει στάσιμο εκεί για ένα δευτερόλεπτο, πριν μετακινηθεί.
Σε ένα καρέ-κλειδί σχεδιάζετε ένα πλαίσιο και κατόπιν, 10 καρέ πιο κάτω (1 δευτερόλεπτο σε ταχύτητα καρέ 10fps), εισάγετε ένα νέο καρέ-κλειδί στο οποίο μπορείτε να μετακινήσετε το πλαίσιο σε μία νέα θέση.
Παραγωγή Ενδιάμεσων Καρέ (Tweening) Στα καρέ-κλειδιά μπορείτε να τοποθετήσετε οτιδήποτε θέλετε.
Το διάστημα μεταξύ δύο καρέ-κλειδιών ουσιαστικά κατακρατά στην οθόνη τα περιεχόμενα του πρώτου καρέ-κλειδιού.
Εναλλακτικά, μπορείτε να πείτε στο Flash να παράγει ενδιάμεσα καρέ μεταξύ των δύο καρέ-κλειδιών.
Για παράδειγμα, υποθέστε ότι στο ένα καρέ-κλειδί υπάρχει ένα αεροπλάνο στο αριστερό άκρο του Σκηνικού.
Το επόμενο καρέ-κλειδί εμφανίζει το αεροπλάνο στο δεξιό άκρο του Σκηνικού.
Το Flash μπορεί να υπολογίσει πώς πρέπει να μετακινήσει την πρώτη εικόνα του αεροπλάνου για να καταλήξει στη δεύτερη.
Η διαδικασία με την οποία γίνεται αυτό αποκαλείται αυτόματη παραγωγή ενδιάμεσων καρέ (tweening).
Ο όρος “tweening” προέρχεται από τη λέξη "between" (ανάμεσα) και χρησιμοποιήθηκε αρχικά στο συμβατικό animation.
Εάν διαβάσετε τους τίτλους που πέφτουν μετά από το τέλος οποιασδή​ποτε ταινίας κινούμενων σχεδίων, θα δείτε τα ονόματα των βασικών animators και των tweeners.
Οι βασικοί animators είναι αυτοί που σχεδιάζουν τα καρέ-κλειδιά και οι tweeners είναι αυτοί που παράγουν τα ενδιάμεσα καρέ, συμπληρώνοντας τα κενά.
Παρόμοια, στο Flash, εσείς είστε οι βασικοί animators που σχεδιάζετε τα καρέ-κλειδιά και το Flash παίζει τον ρόλο του tweener, δημιουργώντας τα ενδιάμεσα καρέ.
Για να κατανοήσετε καλύτερα τη διαδικασία, εξετάστε τα αυτόματα παραγόμενα ενδιάμεσα καρέ στην Εικόνα 6.4.
Η όλη διαδικασία είναι πράγματι τόσο απλή: εσείς σχεδιάζετε δύο καρέ και λέτε στο Flash να παράγει τα ενδιάμεσα.
Θα ασχοληθούμε εκτενώς με την παραγωγή ενδιάμεσων καρέ στα Κεφάλαια 8 και 9.
Για την ώρα, θα πρέπει απλώς να ξέρετε ότι το Flash μπορεί να σας βοηθήσει κάνοντας όλη την κουραστική δουλειά για χάρη σας.
Η Μέθοδος "Ωμής Βίας" Φανταστείτε ότι πέφτει στα χέρια σας ένα βιβλίο, κάθε σελίδα του οποίου περιέχει μία ελαφρώς διαφορετική εικόνα.
Εάν ξεφυλλίσετε τις σελίδες γρήγορα, το αποτέλεσμα που αντιλαμβάνεστε είναι η κίνηση της εικόνας.
Μ' αυτό ακριβώς θα ασχοληθούμε στο παρόν κεφάλαιο.
Ωστόσο, αντί να σχεδιάσουμε κάτι διαφορετικό σε κάθε σελίδα ενός βιβλίου, θα σχεδιάσουμε μία διαφορετική εικόνα σε κάθε καρέ-κλειδί του Διαγράμματος Ροής Χρόνου του Flash.
Σ' αυτό το κεφάλαιο θα μάθετε τις λειτουργίες και τεχνικές που μπορείτε να χρησιμοποιείτε για να διευκολύνετε την παραγωγή animation στο Flash.
Ωστόσο, το animation καρέ-καρέ δεν είναι μία "λειτουργία" ή "δυνατότητα" του Flash - είναι μία τεχνική την οποία υλοποιείτε χρησιμοποιώντας συγκεκριμένες λειτουργίες του Flash.
Δε θα βρείτε πουθενά τον όρο "καρέ-καρέ" (frame by frame) στα εγχειρίδια ή στα αρχεία βοήθειας του Flash.
Εργασία: Δημιουργία Animation Καρέ-Καρέ Σ' αυτή την ενότητα θα ξεκινήσουμε τη δημιουργία ενός animation, το οποίο θα αναλύσουμε κατά την πορεία.
Το θέμα του animation είναι "το ανθρωπάκι που περπατά".
Σχεδιάστε ένα ανθρωπάκι χρησιμοποιώντας μόνο γραμμές (χωρίς γεμίσματα) και βεβαιωθείτε ότι όλες οι γραμμές σας είναι ενωμένες μεταξύ τους (χρησιμοποιήστε τη λειτουργία Έλξης - Snap σαν βοήθημα), όπως βλέπετε στην Εικόνα 7.1.
Κάντε κλικ ακριβώς στα δεξιά της κουκκίδας που υποδεικνύει το καρέ-κλειδί στο επίπεδο Layer 1 · δηλαδή, κάντε κλικ στο δεύτερο κελί του επιπέδου Layer 1.
Επιλέξτε την εντολή Insert, Timeline, Keyframe (ή πατήστε F6) για να εισάγετε ένα δεύτερο καρέ-κλειδί στη θέση του καρέ 2, με ένα αντίγραφο της εικόνας με το ανθρωπάκι.
Για να κάνετε μία μικρή αλλαγή στο ανθρωπάκι στο καρέ 2, βεβαιωθείτε κατ' αρχήν ότι βρίσκεστε στο καρέ 2.
Θα πρέπει να βλέπετε τον κόκκινο ενδείκτη τρέχοντος καρέ στο καρέ 2.
Εάν δεν είναι εκεί, κάντε κλικ στο καρέ 2 του Διαγράμματος Ροής Χρόνου.
Τώρα θα κάνετε μία μικρή αλλαγή - συγκεκριμένα, θα λυγίσετε ελαφρά το ένα πόδι και θα αλλάξετε τη θέση του τελικού σημείου του χεριού, όπως βλέπετε στην Εικόνα 7.2.
Εάν θέλετε να δείτε σε προεπισκόπηση τι έχετε κάνει μέχρι τώρα, χρησιμοποιήστε την τεχνική ξεφυλλίσματος των καρέ.
Πιάστε τον κόκκινο ενδείκτη τρέχοντος καρέ και σύρετε τον μπρος-πίσω.
Ομολογουμένως δεν υπάρχουν πολλά για να δείτε, αλλά το ανθρωπάκι ξεκινά το πρώτο του βήμα.
Είστε τώρα έτοιμοι να δημιουργήσετε το τρίτο καρέ.
Κάντε κλικ στο επίπεδο Layer 1 μετά από το καρέ 2 και επιλέξτε ξανά την εντολή Insert, Timeline, Keyframe για να δημιουργήσετε ένα καρέ-κλειδί με ένα αντίγραφο των περιεχομένων του καρέ 2 στο καρέ 3 του Διαγράμ​ματος Ροής Χρόνου.
Κάντε μία μικρή αλλαγή στο ανθρωπάκι (λυγίστε ακόμη περισσότερο το πόδι του και μετακινήστε το χέρι του).
Συνεχίστε τη σταδιακή εισαγωγή καρέ-κλειδιών.
Κάντε μία αλλαγή σε κάθε νέο καρέ που δημιουργείτε για να συνεχίσετε την κίνηση των χεριών και των ποδιών και κατόπιν επιλέξτε την εντολή εισαγωγής Keyframe ξανά.
Eικόνα 7.2 Στο δεύτερο καρέ-κλειδί λυγίστε το ένα πόδι για να προετοιμάσετε το ανθρωπάκι να κάνει το πρώτο του βήμα.
Προεπισκόπηση του Animation με την Εντολή Test Movie Υπάρχουν τρεις τρόποι για να παρακολουθήσετε ένα ολόκληρο animation στο Flash: το ξεφύλλισμα των καρέ (scrubbing) με τον ενδείκτη τρέχοντος καρέ, η αναπαραγωγή ή προβολή (Play) και η δοκιμαστική εκτέλεση της ταινίας (Test Movie).
To ξεφύλλισμα με τη χρήση του ενδείκτη τρέχοντος καρέ είναι ένας καλός τρόπος για μία γρήγορη προεπισκόπηση της δουλειάς σας.
Το μόνο πρόβλημα με το ξεφύλλισμα είναι ότι το animation δεν έχει σταθερή ταχύτητα, επειδή εξαρτάται από την κίνηση του χεριού σας.
Η δεύτερη μέθοδος για να παρακολουθήσετε ένα ολόκληρο animation είναι η εντολή Control, Play (η οποία είναι επίσης διαθέσιμη μέσω του ομώνυμου κουμπιού της γραμμής εργαλείων Controller).
Ωστόσο, όπως θα δείτε παρακάτω (στα κεφάλαια στα οποία θα ασχοληθούμε με τα κουμπιά, τα επίπεδα και τα κλιπ ταινίας), η εντολή Play δε σας δείχνει πάντα αυτό ακριβώς που θα βλέπουν οι θεατές σας.
Ο καλύτερος τρόπος για να εξετάσετε ένα animation είναι η εντολή Control, Test Movie (δοκιμαστική εκτέλεση της ταινίας).
Η εντολή Test Movie εξάγει ένα αρχείο ταινίας (.swf αρχείο) στον φάκελο στον οποίο έχετε αποθηκεύσει το πηγαίο αρχείο του animation και χρησιμοποιεί επίσης το ίδιο όνομα αρχείου, αλλά με επέκταση .swf.
Κατόπιν ξεκινά το βοηθητικό πρόγραμμα Flash Player, στο οποίο προβάλει το αποτέλεσμα.
Θα δείτε πώς λειτουργεί αυτή η διαδικασία όταν θα αποθηκεύσετε το πηγαίο .fla αρχείο σας σε έναν νέο φάκελο.
Αφού χρησιμοποιήσετε την εντολή Test Movie, ο φάκελος αυτός θα περιέχει επίσης ένα .swf αρχείο.
Ίσως παρατηρήσετε ότι κατά τη διάρκεια που τρέχετε δοκιμαστικά μία ταινία, τα μενού αλλάζουν.
Αυτό οφείλεται στο γεγονός ότι δε βρίσκεστε πλέον στο Flash, αλλά σε ένα διαφορετικό πρόγραμμα, το Flash Player.
Επίσης, η προβολή της ταινίας επαναλαμβάνεται διαρκώς.
Η μοναδική ιδιομορφία όσον αφορά σ' αυτή τη διαδικασία είναι ότι θα πρέπει να κλείσετε μόνοι σας το πρόγραμμα Flash Player για να επιστρέψετε στο Flash.
Αλλά η διαδικασία αυτή σας επιτρέπει να δείτε σχεδόν ακριβώς αυτά που θα βλέπει και το ακροατήριο σας.
Ατομική Τροποποίηση των Καρέ-Κλειδιών Η τεχνική δημιουργίας animation καρέ-καρέ είναι απλή.
Τοποθετείτε ένα καρέ-κλειδί σε κάθε καρέ του Διαγράμματος Ροής Χρόνου.
Σε κάθε καρέ εμφανίζεται μία εντελώς διαφορετική εικόνα -ορισμένες φορές ριζικά διαφορετική, ορισμένες άλλες ελαφρά διαφορετική από την προηγούμένη.
Η ομορφιά αυτής της διαδικασίας έγκειται στο γεγονός ότι μπορείτε να τοποθετήσετε οτιδήποτε θέλετε σε ένα καρέ-κλειδί, επειδή δεν έχει καμία σημασία τι υπάρχει στα άλλα καρέ-κλειδιά.
Αν και το animation καρέ-καρέ είναι μία απλή έννοια, σημαίνει πολλή δουλειά για εσάς.
Σκεφτείτε για λίγο το συμβατικό animation, στο οποίο ο δημιουργός είναι υποχρεωμένος να σχεδιάσει κάθε καρέ, ακόμη και όταν η αλλαγή από το προηγούμενο είναι ελάχιστη.
Πρόκειται για μία ιδιαίτερα επίπονη εργασία, η οποία - δυστυχώς - λόγω της φύσης της δε μπορεί να γίνει ευκολότερη στο Flash, αν και είναι ένα πρόγραμμα που περιέχει πολλές βοηθητικές λειτουργίες.
Θα πρέπει απλώς να αντιληφθείτε ότι η τεχνική αυτή είναι κατάλληλη μόνο για τις περιπτώσεις που την απαιτούν - animations με πολλή λεπτομέρεια, όπως π.χ. ένας άνθρωπος που βαδίζει.
Καμία άλλη τεχνική δε σας παρέχει τόσο υψηλό επίπεδο ελέγχου στις μεταβολές που συμβαίνουν σε κάθε καρέ.
Αλλαγή της Εμφάνισης των Καρέ Το γεγονός ότι το animation καρέ-καρέ απαιτεί πολλή δουλειά από εσάς δεν σημαίνει ότι μένετε εντελώς αβοήθητοι.
Ένας τρόπος για να διευκολύνετε τη διαδικασία είναι η αλλαγή της ρύθμισης που ελέγχει την εμφάνιση των καρέ (Frame View).
Στην Εικόνα 7.3 βλέπετε το μενού με τις διαθέσιμες επιλογές.
Εάν επιλέξετε Preview (προεπισκόπηση), κάθε καρέ-κλειδί στο Διάγραμμα Ροής Χρόνου θα εμφανίζεται όπως εμφανίζεται στο Σκηνικό.
Η Εικόνα 7.4 παρουσιάζει το animation με το ανθρωπάκι, με ενεργοποιημένη την επιλογή Preview (προεπισκόπηση).
Η προεπισκόπηση σας επιτρέπει να βλέπετε όλα τα καρέ του animation χωρίς να χρειάζεται να μεταβαίνετε σ' αυτά βήμα προς βήμα.Οι επιλογές εμφάνισης των καρέ δεν επηρεάζουν πραγματικά το animation.
Για παράδειγμα, εάν επιιλέξετε Large το Διάγραμμα Ροής Χρόνου θα καταναλώνει περισσότερο χώρο στο Flash, αλλά ο χρήστης δεν θα δει ποτέ αυτή τη διαφορά.
Επίσης, μπορείτε να αλλάζετε την εμφάνιση των καρέ ανά πάσα στιγμή, χωρίς να επηρεάζετε το αρχείο σας.
Προβολή καρέ (Frame View) Eικόνα 7.3 Το μενού με τις επιλογές εμφάνισης των καρέ σας επιτρέπει να αλλάξετε το μέγεθος και τη μορφή του Διαγράμματος Ροής Χρόνου.
Eικόνα 7.4 Εμφάνιση των καρέ του animation σε προεπισκόπηση στο Διάγραμμα Ροής Χρόνου.
Τα Εργαλεία Onion Skin Η μεγαλύτερη βοήθεια που σας τταρέχει το Flash κατά τη δημιουργία animation καρέ-καρέ είναι τα εργαλεία Onion Skin.
Αρχικά, η τεχνική Onion Skin (κατά λέξη "ξεφλούδισμα κρεμμυδιού") αναπτύχθηκε για το συμβατικό animation.
Όταν ένας δημιουργός σχεδιάζει κάθε καρέ με το χέρι, χρειάζεται έναν τρόπο για να κρίνει πόση αλλαγή είναι απαραίτητο να γίνει στην εικόνα από το ένα καρέ στο επόμενο.
Σχεδιάζει την εικόνα κάθε καρέ σε διαφανές χαρτί ιχνογραφίας, τοποθετημένο πάνω στο προηγούμενο καρέ.
Έτσι ο δημιουργός μπορεί να βλέπει πάντα το προηγούμενο καρέ και να σχεδιάζει ανάλογα την εικόνα του επόμενου καρέ.
Στο Flash, το αποτέλεσμα είναι ίδιο, αλλά φυσικά δεν υφίσταται πραγματικό ξεφλούδισμα κρεμμυδιού.
Η λειτουργία Onion Skin του Flash σας επιτρέπει να επεξεργάζεστε ένα καρέ-κλειδί εμφανίζοντας ταυτόχρονα όσα καρέ θέλετε ττριν ή μετά από το τρέχον καρέ.
Ανοίξτε το animation με το ανθρωπάκι και κάντε κλικ στο αριστερότερο κουμπί Onion Skin, στο κάτω άκρο του Διαγράμματος Ροής Χρόνου (Εικόνα 7.5).
Επιλέξτε Large ανοίγοντας την αναδι​πλούμενη λίστα Frame View η οποία εμφανίζεται στα δεξιά των αριθμών καρέ του Διαγράμματος Ροής Χρόνου.
Με ενεργοποιημένη τη λειτουργία Onion Skin μπορείτε να τοποθετήσετε τον ενδείκτη τρέχοντος καρέ σε οποιοδήποτε καρέ θέλετε· καθώς τροποποιείτε αυτό το καρέ θα βλέπετε (με αμυδρή εμφάνιση) τα γειτονικά καρέ του animation.
Πόσα ακριβώς καρέ θα βλέπετε;
Αυτό εξαρτάται από τις θέσεις στις οποίες τοποθετείτε τους ενδείκτες αρχής και τέλους της λειτουργίας Onion Skin (Start Onion Skin και End Onion Skin, αντίστοιχα).
Οι ενδείκτες αυτοί δεν είναι και τόσο εύχρηστοι όταν προσπαθείτε να τους μετακινήσετε.
Είναι ευκολότερο να χειριστείτε αυτούς τους ενδείκτες αφού επιλέξετε εμφάνιση των καρέ με μεγάλο μέγεθος (Frame View: Large).
Κατά πάσα πιθανότητα θα θέλετε να έχετε ενεργοποιημένη τη λειτουργία Onion Skin κατά τη διάρκεια που δημιουργείτε ένα animation (δεν είναι ιδιαίτερα χρήσιμη αφού ολοκληρώσετε τη δημιουργία του).
Για πρακτική εξάσκηση θα δημιουργήσετε ξανά το animation με το ανθρωπάκι, αλλά αυτή τη φορά με τη βοήθεια της λειτουργίας Onion Skin.
Eικόνα 7.5 Με ενεργοποιημένη τη λειτουργία Onion Skin (το αριστερότερο κουμπί) μπορείτε να βλέπετε ταυτόχρονα τα περιεχόμενα διαδοχικών καρέ.
Εργασία: Χρήση της Λειτουργίας Onion Skin σαν Βοήθημα για τη Δημιουργία ενός Animation
Ξεκινήστε ένα νέο αρχείο και επιλέξτε εμφάνιση μεγάλων καρέ (Frame View: Large).
Ενεργοποιήστε τη λειτουργία Onion Skin.
Παρατηρήστε τους ενδείκτες αρχής και τέλους της λειτουργίας Onion Skin (Εικόνα 7.6): δεν μπορούν να μετακινηθούν πριν από την αρχή, ή μετά από το τέλος του animation (επειδή το animation στο σημείο αυτό έχει διάρκεια μόνο ένα καρέ).
Eικόνα 7.6 Οι ενδείκτες της λειτουργίας Onion Skin.
Ενδείκτης τρέχοντος καρέ
Σχεδιάστε ένα ανθρωπάκι παρόμοιο με αυτό που δημιουργήσατε στην προηγούμενη άσκηση (χρησιμοποιώντας μόνο γραμμές).
Στο καρέ 2, επιλέξτε την εντολή Insert, Timeline, Keyframe (F6) για να εισάγετε ένα νέο καρέ-κλειδί.
Η εντολή αυτή αντιγράφει τα περιεχόμενα του προηγούμενου καρέ στο νέο καρέ-κλειδί.
Κατά τη διάρκεια που τροποποιείτε τα περιεχόμενα του καρέ 2 (ο ενδείκτης τρέχοντος καρέ θα πρέπει να βρίσκεται στο καρέ 2), σύρετε το ένα άκρο του ενός ποδιού για να το μετακινήσετε σε διαφορετική γωνία.
Όπως βλέπετε, η θέση του ποδιού στο καρέ 1 είναι ορατή στην οθόνη (αν και αμυδρά), παρ' όλο που τροποποιείτε τα περιεχόμενα του καρέ 2.
Στο καρέ 3 εισάγετε ένα επόμενο καρέ-κλειδί.
Καθώς μετακινείτε το πόδι, μπορείτε να κρίνετε μόνοι σας πόσο πρέπει να το μετακινήσετε, ανάλογα με τη θέση του ποδιού στο καρέ 2.
Συνεχίστε την εισαγωγή επόμενων καρέ-κλειδιών.
Κάντε μία αλλαγή σε κάθε επόμενο καρέ και κατόπιν επιλέξτε την εντολή Insert, Timeline, Keyframe ξανά.
Αφού δημιουργήσετε αρκετά καρέ, μπορείτε να πειραματιστείτε με τη λειτουργία Onion Skin αλλάζοντας τους ενδείκτες αρχής και τέλους της.
Στην αρχική διαμόρφωση οι ενδείκτες ορίζονται σε Onion 2, πράγμα που σημαίνει ότι μπορείτε να βλέπετε δύο καρέ πριν και δύο καρέ μετά από το τρέχον.
Μπορείτε να μετακινείτε τους ενδείκτες σε αρκετές προκαθορισμένες θέσεις χρησιμοποιώντας τις επιλογές του μενού που εμφανίζε​ται στην Εικόνα 7.7 (κάντε κλικ στο δεξιότερο από τα κουμπιά της λειτουργίας Onion Skin για να εμφανίσετε αυτό το μενού).
Αυτό το μενού σας παρέχει αρκετές προκαθορισμένες επιλογές: · Always Show Markers Αφήνει μία αμυδρή έκδοση των ενδεικτών ορατή στο Διάγραμμα Ροής Χρόνου, ακόμη και αφού απενεργοποιήσετε τη λειτουργία Onion Skin. · Anchor Onion Κλειδώνει τους δύο ενδείκτες στη θέση στην οποία βρίσκονται τώρα, ανεξάρτητα από τη θέση του ενδείκτη τρέχοντος καρέ. · Onion 2 Τοποθετεί τους ενδείκτες 2 καρέ πριν και 2 καρέ μετά από το τρέχον καρέ. · Onion All Μετακινεί τον ενδείκτη αρχής στο καρέ 1 και τον ενδείκτη τέλους στο τελευταίο καρέ.
Μενού προσαρμογής των ενδεικτών Eικόνα 7.7 Το μενού με τις επιλογές για τους ενδείκτες της λειτουργίας Onion Skin.
Πριν ολοκληρώσουμε την εξέταση της λειτουργίας Onion Skin, θα πρέπει να μάθετε δύο ακόμη δυνατότητες: τις επιλογές Onion Skin Outlines και Edit Multiple Frames.
Μπορείτε να επιλέξετε Onion Skin ή Onion Skin Outlines, αλλά όχι και τα δύο.
Η επιλογή Onion Skin Outlines εμφανίζει τα υπόλοιπα καρέ που υποδεικνύουν οι ενδείκτες σαν περιγράμματα και όχι σαν "αμυδρές" εικόνες.
Τα περιγράμματα είναι χρήσιμα κυρίως εάν έχετε αργό υπολογιστή, ή εάν η αμυδρή εμφάνιση των περιεχομένων των προηγούμενων/επόμενων καρέ σας δυσκολεύει.
Τέλος, η επιλογή Edit Multiple Frames είναι ιδιαίτερα ενδιαφέρουσα.
Στην προηγούμενη εργασία χρησιμοποιήσατε τη λειτουργία Onion Skin για να εμφανίσετε τα περιεχόμενα των προηγούμενων και επόμενων καρέ-κλειδιών, αλλά στην πραγματικότητα τροποποιούσατε μόνο ένα καρέ ανά πάσα στιγμή - το τρέχον καρέ. θα μπορούσατε να μετακινήσετε το πόδι του ανθρώπου πιο κοντά στην αμυδρή εικόνα του προηγούμενου καρέ, χωρίς να επηρεάσετε το προηγούμενο καρέ.
Η επιλογή Edit Multiple Frames σας επιτρέπει να αλλάξετε τα περιεχόμενα όλων των καρέ που υποδεικνύουν οι ενδείκτες αρχής και τέλους της λειτουργίας Onion Skin.
Γενικά, η επιλογή Edit Multiple Frames είναι χρήσιμη για την τροποποίηση ενός ολοκληρωμένου animation, παρά για τη δημιουργία ενός νέου animation.
Για παράδειγμα, εάν θέλετε να επιστρέψετε σ' ένα υπάρχον animation και να μετακινήσετε τα περιεχόμενα κάθε καρέ, η επιλογή Edit Multiple Frames είναι πολύτιμη.
Σ' αυτή την περίπτωση, ενεργοποιήστε απλώς την Edit Multiple Frames, επιλέξτε Onion All από το μενού της λειτουργίας Onion Skin, επιλέξτε οτιδήποτε υπάρχει στο Σκηνικό πατήστε Ctrl + Α) και μετακινήστε το οπουδήποτε θέλετε.
Βελτίωση ενός Animation Καρέ-Καρέ Το animation καρέ-καρέ σημαίνει πάρα πολλή δουλειά για εσάς.
Ακόμη και με τη βοήθεια της λειτουργίας Onion Skin, απαιτεί από εσάς να σχεδιάζετε τα περιεχόμενα κάθε καρέ με το χέρι.
Αλλά ακόμη κι αν απαιτεί πολλή δουλειά από εσάς, δε σημαίνει ότι είστε υποχρεωμένοι να την κάνετε μόνοι σας.
Για να μπορέσετε να δημιουργήσετε ένα animation με ποιότητα εφάμιλλη αυτής των κινηματογραφικών ταινιών, το animation καρέ-καρέ είναι προαπαιτούμενο, αλλά απαιτεί πολλή εμπειρία και υπομονή.
Ωστόσο, εκμεταλλευόμενοι ορισμένα κόλπα μπορείτε να πάρετε τα ίδια αποτελέσματα με λιγότερο κόπο.
Σ' αυτή την ενότητα θα εξετάσουμε ορισμένα κόλπα ιδιαίτερα κατάλληλα για τη δημιουργία animation καρέ-καρέ.
Δεν υπάρχει κάποιος κανόνας ο οποίος να υπαγορεύει ότι πρέπει να τοποθετείτε ένα καρέ-κλειδί σε κάθε καρέ ενός animation.
Εάν η ταχύτητα καρέ αφεθεί στην προεπιλεγμένη τιμή 12fps και κάθε καρέ είναι ένα καρέ-κλειδί, τότε η εικόνα σας θα αλλάζει 12 φορές το δευτερόλεπτο.
Αυτό μπορεί να μην είναι απαραίτητο και σημαίνει πολλή δουλειά, εάν σκεφτεί κανείς το σύνολο των καρέ που πρέπει να σχεδιάσει.
Τι γίνεται εάν δε θέλετε η εικόνα σας να αλλάζει κάθε 1/12 του δευτερολέπτου;
Η απάντηση είναι η ενσωμάτωση παύσεων - μία πολύ εύκολη υπόθεση.
Στο προηγούμενο παράδειγμα εισάγαμε ένα καρέ-κλειδί σε κάθε καρέ του animation, το ένα μετά το άλλο.
Ένα καρέ-κλειδί είναι το σημείο στο οποίο λέτε στο Flash ότι εμφανίζεται κάτι νέο στο Σκηνικό.
Επιπρόσθετα, λέτε στο πρόγραμμα ότι "η εικόνα αυτή πρέπει να εμφανιστεί και να παραμείνει στην οθόνη μέχρι το επόμενο καρέ-κλειδί”.
Για να ενσωματώσετε μία παύση, τοπο​θετήστε απλώς ένα κανονικό καρέ μετά από ένα καρέ-κλειδί.
Εάν θέλετε μία παύση ενός δευτερολέπτου (σε ταχύτητα 12fps), τοποθετήστε απλώς 12 κανονικά καρέ μετά από το καρέ-κλειδί.
Υπάρχουν δύο τρόποι για να δημιουργείτε παύσεις, είτε καθώς δημιουργείτε το animation, είτε αφού ολοκληρώσετε τη δημιουργία του.
Για να ενσωματώσετε μία παύση καθώς δημιουργείτε ένα animation, εισάγετε ένα κανονικό καρέ μετά από το καρέ-κλειδί στο Διάγραμμα Ροής Χρόνου.
Εάν θέλετε μία παύση ενός δευτερολέπτου σ' ένα animation με ταχύτητα 12fps, τοποθετήστε απλώς 12 κανονικά καρέ μετά από το καρέ-κλειδί.
Υπάρχουν δύο τρόποι για να δημιουργήσετε μία παύση - είτε κατά την δημιουργία του animation, είτε μετά.
Για να ενσωματώσετε μία παύση καθώς δημιουργείτε το animation, εισάγετε ένα καρέ-κλειδί παρακάτω στο Διάγραμμα Ροής Χρόνου, μετά από το επόμενο καρέ.
Στην Εικόνα 7.8 βλέπετε πέντε καρέ-κλειδιά στη σειρά, αλλά κατόπιν δημιουργήσαμε μία παύση κάνοντας κλικ στο κελί του καρέ 11 και επιλέγοντας Insert, Timeline, Keyframe.
Η διαδικασία είναι ελαφρώς διαφορετική όταν θέλετε να ενσωματώσετε μία παύση σε ένα υπάρχον animation.
Για να εισάγετε μία παύση σ' αυτή την περίπτωση (ή για να αυξήσετε τη διάρκεια μιας υπάρχουσας παύσης), κάντε κλικ στο καρέ-κλειδί μετά από το οποίο θέλετε να τοποθετήσετε την παύση και επιλέξτε Insert, Timeline, Frame.
Η διαδικασία αυτή ουσιαστικά "σπρώχνει" τα πάντα παρακάτω στο Διάγραμμα Ροής Χρόνου.
Σε πρακτικό επίπεδο, οι παύσεις μπορούν να βελτιώσουν ένα animation.
Μία παύση μπορεί να χρησιμοποιηθεί σαν οπτικό στοιχείο στο animation.
Υποθέστε ότι το ανθρωπάκι σας κινείται από το αριστερό έως το δεξιό άκρο του Σκηνικού’ κατόπιν θέλετε να ακολουθήσει αντίστροφη πορεία.
Τη στιγμή που πρόκειται να στρίψει, μπορείτε να συμπεριλάβετε μία παύση.
Eικόνα 7.8 Αυτό το animation καρέ-καρέ κάνει παύση μετά από το καρέ 5 επειδή δεν υπάρχει επόμενο καρέ-κλειδί παρά μόνο στο καρέ 11 – κατά συνέπεια, δεν αλλάζει τίποτα στο Σκηνικό μεταξύ των καρέ 5 και 11.
Δύο καρέ είναι τα μόνα που χρειάζεστε για ένα animation.
Υποθέστε ότι το ανθρωπάκι ξεκινά από την αριστερή πλευρά του Σκηνικού σας, στο καρέ 1.
Το επόμενο καρέ είναι ένα καρέ-κλειδί και το ανθρωπάκι βρίσκεται ήδη στη δεξιά πλευρά του Σκηνικού.
Εάν δείξετε αυτό το "animation" σε αρκετούς ανθρώπους, θα βρείτε μερικούς οι οποίοι ορκίζονται ότι βλέπουν το ανθρωπάκι να κινείται κατά πλάτος της οθόνης.
Στον πραγματικό κόσμο, κανένας δεν μπορεί να πάει από ένα σημείο σ' ένα άλλο χωρίς να διέλθει απ' όλα τα ενδιάμεσα σημεία, αλλά στο animation δε χρειάζεται να συμβαίνει αυτό.
Για να σας αποδείξω τη θεωρία περί των δύο καρέ, κάντε το εξής πείραμα: Δημιουργήστε ένα απλό animation με το γνωστό ανθρωπάκι να κλοτσάει μία μπάλα του ποδοσφαίρου.
Σχεδιάστε το ανθρωπάκι στο καρέ 1 με την μπάλα κοντά στο πόδι του.
Στο καρέ 10 εισάγετε ένα καρέ-κλειδί και μετακινήστε την μπάλα στα δεξιά.
Προσαρμόστε τη γωνία του ποδιού έτσι ώστε να δείχνει σα να έχει μόλις κλοτσήσει την μπάλα.
Είναι εκπληκτικά πειστικό.
Εάν προσθέσετε ένα ακόμη καρέ-κλειδί στο καρέ 4 και μετακινήσετε το πόδι πίσω σε αναμονή (σαν να είναι έτοιμο να κλοτσήσει), το animation θα δείχνει θαυμάσιο.
Το ανθρωπάκι στέκεται (παύση), ετοιμάζεται (παύση) και κατόπιν κλοτσά την μπάλα.
Φανταστείτε πόση περισσότερη δουλειά θα έπρεπε να κάνετε εάν ήσασταν υποχρεωμένοι να σχεδιάσετε και τα 10 καρέ.
Eικόνα 7.9 Με τρία μόνο καρέ-κλειδιά, μπορείτε να δημιουργήσετε ένα αποτελεσματικό animation το οποίο υπονοεί περισσότερη κίνηση απ’ όση συμβαίνει πραγματικά.
Για να καταφέρετε να δημιουργήσετε ένα animation το οποίο υπονοεί περισσότερη κίνηση απ' όση δείχνει, θα πρέπει να έχετε μεγάλες δυνατότητες.
Από μία άποψη προσπαθείτε να ξεγελά​σετε το ακροατήριο σας, αλλά συμβαίνουν πολύ περισσότερα πράγματα.
Η πλεονάζουσα κίνηση στο animation σημαίνει πάντα περισσότερη δουλειά και στην πραγματικότητα μπορεί να αποδυναμώσει το βασικό σας μήνυμα.
Είναι ήδη αρκετά δύσκολο να πείτε μία ιστορία με το animation - το τελευταίο πράγμα που χρειάζεστε είναι επιπλέον animation, το οποίο είναι πρακτικά άχρηστο.
Πως μπορείτε να κάνετε κάτι να αναβοσβήνει;
Χρειάζεστε ένα καρέ-κλειδί με μία εικόνα, ακολουθούμενο από ένα επόμενο καρέ-κλειδί το οποίο δεν περιέχει τίποτα, ακολουθούμενο από ένα επόμενο καρέ-κλειδί το οποίο περιέχει ξανά την αρχική εικόνα.
Υπάρχουν αρκετοί τρόποι για να γίνει αυτό, ένας εκ των οποίων παρουσιάζεται στην ακόλουθη εργασία.
Εργασία: Ένας Ήλιος που Αναβοσβήνει
Στο καρέ 1 ενός νέου αρχείου σχεδιάστε έναν ήλιο με ακτίνες, όπως βλέπετε στην Εικόνα 7.10.
Eικόνα 7.10 Η εικόνα του ήλιου.
Αποθηκεύστε τον ήλιο στη Βιβλιοθήκη.
Επιλέξτε ολόκληρη την εικόνα και κατόπιν επιλέξτε την εντολή Modify, Convert to Symbol (μετατροπή σε σύμβολο).
Δώστε στο σύμβολο που δημιουργείτε το όνομα sun, αφήστε επιλεγμένη τη συμπεριφορά Movie Clip (στην ενότητα Behavior) και κάντε κλικ στο ΟΚ.
Στο Διάγραμμα Ροής Χρόνου κάντε κλικ στο καρέ 10 και σύρετε προς τ' αριστερά.
Η ενέργεια αυτή επιλέγει όλα τα καρέ από το 1 έως το 10.
Παρατηρήστε ότι πήγαμε από το καρέ 10 στο 1.
Δεν μπορείτε να κάνετε κλικ και να σύρετε από το καρέ 1 στο 10, παρά μόνο κρατώντας πατημένο το πλήκτρο Ctrl.
Εάν τοποθετήσετε τον δείκτη του ποντικιού πάνω στο καρέ-κλειδί 1, αυτός εμφανίζεται με μορφή που υποδεικνύει ότι μπορείτε να επιλέξετε και να μετακινήσετε το καρέ-κλειδί (αλλά δεν πρέπει να το κάνετε).
Εάν κρατήσετε πατημένο το πλήκτρο Ctrl καθώς κάνετε κλικ, ο δείκτης μετατρέπεται σε κανονικό βέλος και μπορείτε να σύρετε για να επιλέξετε τα καρέ.
Επιλέξτε την εντολή Modify, Timeline, Convert to Key Frames (μετατροπή σε καρέ-κλειδιά) για να τοποθετήσετε ένα καρέ-κλειδί με τα περιεχόμενα του καρέ 1 σε κάθε καρέ.
Κάντε κλικ στο καρέ-κλειδί στη θέση 2.
Ο κόκκινος ενδείκτης τρέχοντος καρέ μεταφέρεται στο καρέ 2 και τα περιεχόμενα αυτού του καρέ εμφανίζονται επιλεγμένα.
Επιλέξτε την εντολή Edit, Clear (ή, ακόμη καλύτερα, πατήστε το πλήκτρο Delete).
Έχετε μόλις δημιουργήσει ένα καρέ-κλειδί το οποίο δεν περιέχει τίποτα - ένα κενό καρέ-κλειδί.
Το κενό καρέ-κλειδί υποδεικνύεται με λευκό πλαίσιο και περίγραμμα στο Διάγραμμα Ροής Χρόνου, όπως βλέπετε στην Εικόνα 7.11.
Συνεχίστε την ίδια διαδικασία, κάνοντας κλικ σε κάθε δεύτερο καρέ-κλειδί και διαγράφοντας τα περιεχόμενα του.
Αυτό που διαγράφετε είναι τα περιεχόμενα του Σκηνικού και όχι το ίδιο το καρέ-κλειδί.
Τα κενά καρέ-κλειδιά είναι κανονικά καρέ-κλειδιά - απλά δεν εμφανίζουν τίποτα στην οθόνη.
Αυτό μπορείτε να το αποδείξετε σχεδιάζοντας κάτι στο Σκηνικό σε ένα καρέ με άρτιο αριθμό.
Όπως θα διαπιστώσετε, επανέρχεται σε κανονικό καρέ-κλειδί, με τη μαύρη κουκκίδα.
Eικόνα 7.11 Αφού εισάγετε ένα πανομοιότυπο καρέ-κλειδί σε κάθε καρέ του animation, διαγράψτε τα περιεχόμενα κάθε δεύτερου καρέ.
Χρησιμοποιήστε την εντολή Test Movie για να προβάλετε την ταινία σας και εξετάστε το εφέ αναβοσβησίματος.
Πώς θα μπορούσατε να επιμηκύνετε τον χρόνο κατά τον οποίο παραμένει ορατή η εικόνα στην οθόνη;
Τι γίνεται εάν θέλετε να επιμηκύνετε τον χρόνο κατά τον οποίο είναι αόρατη στην οθόνη;
Σ' αυτό ακριβώς μπορούν να σας χρησιμεύσουν οι παύσεις.
Για να κάνετε την εικόνα να παραμένει περισσότερο χρόνο ορατή στην οθόνη, κάντε απλώς κλικ σε ένα καρέ-κλειδί με περιεχόμενο (αυτά που εμφανίζονται με τη μαύρη κουκκίδα στο Διάγραμμα Ροής Χρόνου) και επιλέξτε την εντολή Insert, Timeline, Frame (ή πατήστε F5).
Παρατηρήστε ότι η διάρκεια ζωής της εικόνας επιμηκύνεται σε κάθε αναβόσβημα.
Μπορείτε να συνεχίσετε την εισαγωγή επιπλέον καρέ μετά από οποιοδήποτε καρέ-κλειδί (ή κενό καρέ-κλειδί), και οτιδήποτε περιέχεται σ' αυτό το καρέ θα παραμένει για περισσότερο χρόνο ορατό στην οθόνη.
Η δημιουργία ενός animation καρέ-καρέ, όπως μάθατε στο προηγούμενο κεφάλαιο, σημαίνει πολλή δουλειά από μέρους σας, επειδή πρέπει να σχεδιάσετε κάθε καρέ.
Με την αυτόματη παραγωγή ενδιάμεσων καρέ (tweening), το Flash γεμίζει μόνο του τα κενά καρέ μεταξύ δύο διαδοχικών καρέ-κλειδιών.
To Flash υποστηρίζει δύο μορφές αυτόματης παραγωγής ενδιάμεσων καρέ: Motion Tween (παραγωγή ενδιάμεσων καρέ με βάση την κίνηση) και Shape Tween (παρα​γωγή ενδιάμεσων καρέ με βάση το σχήμα).
Σ' αυτό το κεφάλαιο θα ασχοληθούμε με το βασιζόμενο στην κίνηση animation.
Συγκεκριμένα, σ' αυτό το κεφάλαιο θα ασχοληθούμε με τα ακόλουθα: · Δημιουργία βασιζόμενου στην κίνηση animation · Οι τέσσερις βασικές ιδιότητες του βασιζόμενου στην κίνηση animation · Επιτάχυνση (ease in) και επιβράδυνση (ease out) της κίνησης · Τεχνικές για να κάνετε τα βασιζόμενα στην κίνηση animation πιο ρεαλιστικά και φυσιολογικά
Δημιουργία Βασιζόμενου στην Κίνηση Animation Είναι εύκολο να δημιουργήσετε ένα βασιζόμενο στην κίνηση animation με αυτόματη παραγωγή ενδιάμεσων καρέ (Motion Tween).
Στη συνέχεια θα δημιουργήσουμε ένα τέτοιο animation και κατόπιν θα το αναλύσουμε.
Εργασία: Δημιουργία ενός Απλού Βασιζόμενου στην Κίνηση Animation
Σε ένα νέο αρχείο, σχεδιάστε έναν κύκλο στο Σκηνικό.
Επιλέξτε ολόκληρο τον κύκλο και κατόπιν επιλέξτε την εντολή Modify, Convert to Symbol.
Δώστε στο νέο σύμβολο που δημιουργείτε το όνομα Circle, διατηρήστε την προεπιλεγμένη συμπεριφορά Movie Clip (κλιπ ταινίας) και κάντε κλικ στο ΟΚ.
Κάντε κλικ στο Διάγραμμα Ροής Χρόνου, στο καρέ 30, και κατόπιν επιλέξτε την εντολή Insert, Timeline, Keyframe (ή πατήστε F6) για να εισάγετε ένα νέο καρέ-κλειδί.
Κάντε κλικ στο καρέ-κλειδί στη θέση 1.
Ο κόκκινος ενδείκτης τρέχοντος καρέ θα μετακινηθεί στο καρέ 1.
Τοποθετήστε τον κύκλο εκεί που θέλετε να εμφανίζεται όταν ξεκινά η κίνησή του - στην αριστερή πλευρά του Σκηνικού.
Κάντε κλικ στο τελευταίο καρέ-κλειδί (καρέ 30) και παρατηρήστε ότι ο κόκκινος ενδείκτης τρέχοντος καρέ μετακινείται στο καρέ 30 του Διαγράμματος Ροής Χρόνου.
Τοποθετήστε τον κύκλο στο δεξιό άκρο του Σκηνικού.
Εξετάστε τη δουλειά σας με την τεχνική του ξεφυλλίσματος των καρέ (scrub).
Η κίνηση πρέπει να δείχνει μάλλον απότομη.
Ο κύκλος παραμένει στην αριστερή πλευρά του Σκηνικού για τη διάρκεια των 29 πρώτων καρέ και κατόπιν μεταφέρεται μονομιάς στο δεξιό άκρο του Σκηνικού.
Για να κάνετε ομαλότερη την κίνηση του κύκλου θα ζητήσετε από το Flash να δημιουργήσει ενδιάμεσα καρέ.
Ζητάτε την αυτόματη παραγωγή ενδιάμεσων καρέ στο καρέ-κλειδί από το οποίο ξεκινά η κίνηση (σ' αυτή την περίπτωση το πρώτο καρέ-κλειδί, στο καρέ 1 του animation).
Επιλέξτε το καρέ-κλειδί στη θέση 1 του Διαγράμματος Ροής Χρόνου και ανοίξτε την παλέτα Properties.
Η παλέτα Properties περιλαμβάνει την αναδιπλούμενη λίστα Tween και ένα πεδίο στο οποίο μπορείτε να εισάγετε μία ετικέτα (label) για το καρέ-κλειδί.
Από την αναδιπλούμενη λίστα Tween επιλέξτε Motion για βασιζόμενη στην κίνηση παραγωγή των ενδιάμεσων καρέ.
Διατηρήστε τις προεπιλεγμένες ρυθμίσεις, όπως βλέπετε στην Εικόνα 8.1.
Στην Εικόνα 8.2 παρατηρήστε ότι το Flash έχει σχεδιάσει ένα βέλος με μπλε φόντο το οποίο αναπαριστά τα αυτόματα παραγόμενα ενδιάμεσα καρέ, μεταξύ των δύο καρέ-κλειδιών.
Επιλέξτε την εντολή Control, Test Movie (Ctrl+Enter) για να δείτε τι ακριβώς δημιουργήσατε.
Eικόνα 8.1 Η παλέτα Properties, όπως εμφανίζεται με επιλεγμένο το πρώτο καρέ-κλειδί.
Ενδιάμεσα, παραγόμενα από το Flash καρέ Eικόνα 8.2 Το Διάγραμμα Ροής Χρόνου εμφανίζει ένα βέλος πάνω σε μπλε φόντο, το οποίο υποδεικνύει ότι το Flash έχει παράγει αυτόματα αυτά τα ενδιάμεσα καρέ.
Οι Κανόνες του Βασιζόμενου στην Κίνηση Animation Η προηγούμενη εργασία έδωσε αποτέλεσμα επειδή οι οδηγίες μας ακολουθούσαν πιστά τους κανόνες ενός βασιζόμενου στην κίνηση animation: Δεν μπορείτε να έχετε πολλαπλά αντικείμενα στα καρέ-κλειδιά και το ένα και μοναδικό αντικείμενο που μπορείτε να έχετε πρέπει να είναι σύμβολο.
To Flash είναι ιδιαίτερα ανελαστικό όσον αφορά σ' αυτό τον κανόνα.
Τα καλά νέα είναι ότι το Flash σας παρουσιάζει αρκετές ενδείξεις όταν δεν τηρείτε τους κανόνες του βασιζόμενου στην κίνηση animation.
Στην παλέτα Properties του πρώτου καρέ-κλειδιού εμφανί​ζεται ένα κουμπί με το εικονίδιο του θαυμαστικού, το οποίο, όταν κάνετε κλικ πάνω του, παρουσιάζει το μήνυμα "Motion Tweening will not occur on layers with ungrouped shapes or on layers with more than one group or symbol" (δεν μπορεί να γίνει αυτόματη παραγωγή ενδιάμεσων καρέ με βάση την κίνηση σε επίπεδα που περιέχουν μη ομαδοποιημένα σχήματα ή σε επίπεδα με περισσότερες από μία ομάδες ή σύμβολα).
Δε χρειάζεται καν να πατήσετε το κουμπί για να μάθετε ότι κάτι πάει στραβά - η ύπαρξη του θαυμαστικού είναι αρκετή.
Επιπρόσθετα μ' αυτή την προειδοποίηση, συχνά το Διάγραμμα Ροής Χρόνου έχει διαφορετική εμφάνιση.
Συγκεκριμένα, εμφανίζεται μία διακεκομμένη γραμμή η οποία αποτελεί μία ακόμη ένδειξη για το γεγονός ότι παραβιάσατε τον κανόνα (δείτε την Εικόνα 8.3).
Τεχνικές και Υποδείξεις Στην τελευταία εργασία το Flash έκανε σχεδόν όλη την εργασία για τη δημιουργία του animation - το μόνο που δημιουργήσατε εσείς ήταν τα δύο καρέ-κλειδιά.
Όπως θα δείτε στη συνέχεια, το Flash μπορεί να παράγει ενδιάμεσα καρέ από οποιαδήποτε δύο καρέ-κλειδιά, ανεξάρτητα από το πόσο διαφορετικά είναι.
Επιπλέον, υπάρχουν ορισμένοι τρόποι με τους οποίους μπορείτε να κάνετε τη διαδικασία πιο εύκολη.
Το κουμπί με το εικονίδιο θαυμαστικού Eικόνα 8.3 Εάν δεν ακολουθήσετε τους κανόνες του βασιζόμενου στην κίνηση animation, το Flash σας επισημαίνει ότι κάτι πάει στραβά.
Αλλαγή Επιπλέον Χαρακτηριστικών, Εκτός της Θέσης Όπως ίσως θυμάστε από το Κεφάλαιο 5, κάθε υπόδειγμα ενός συμβόλου στο Σκηνικό μπορεί να είναι διαφορετικό απ' όλα τα άλλα υποδείγματα του ίδιου συμβόλου, ακόμη κι αν όλα αντιπρο​σωπεύονται από το ίδιο πρωτότυπο σύμβολο στη Βιβλιοθήκη.
Για παράδειγμα, μπορείτε να τοποθετείτε τα υποδείγματα ενός συμβόλου σε διαφορετικές θέσεις, και με διαφορετικά μεγέθη, γωνία περιστροφής και χρώμα.
Υπάρχουν εφτά τρόποι με τους οποίους μπορείτε να μεταβάλ​λετε τα υποδείγματα ενός συμβόλου: η θέση (Position), η κλίμακα (Scale), η περιστροφή (Rotation), η κλίση (Skew), η φωτεινότητα (Brightness), η απόχρωση (Tint) και η αδιαφάνεια (Alpha).
To Flash μπορεί vα συνυπολογίσει και να μεταβάλει όλες αυτές τις ιδιότητες όταν παράγει μόνο του ενδιάμεσα καρέ.
Στη συνέχεια θα προσπαθήσετε να δημιουργήσετε ένα animation μεταβάλλοντας και άλλα χαρακτηριστικά, πέρα από τη θέση του συμβόλου.
Τα ακόλουθα βήματα είναι απλά μία ευκαιρία για περισσότερη πρακτική εξάσκηση πάνω στη λειτουργία αυτόματης παραγωγής ενδιάμεσων καρέ με βάση την κίνηση.
Θα ασχοληθούμε με τις λεπτές βελτιώσεις και προσαρμογές που μπορείτε να κάνετε σε ένα τέτοιο animation παρακάτω σ' αυτό το κεφάλαιο.
Εργασία: Αλλαγή της Θέσης, της Κλίμακας, της Περιστροφής και του Χρώματος
Σε ένα νέο αρχείο, χρησιμοποιήστε το εργαλείο Κειμένου για να δημιουργήσετε μία ενότητα κειμένου με το όνομα σας.
Μην προβληματιστείτε ιδιαίτερα με το μέγεθος του κειμένου, αλλά κάντε το αρκετά μεγάλο για να το βλέπετε καθαρά στην οθόνη.
Χρησιμοποιώντας το εργαλείο Επιλογής, επιλέξτε την ενότητα κειμένου (όχι το ίδιο το κείμενο).
Κατόπιν επιλέξτε την εντολή Modify, Convert to Symbol (F8) για να το μετατρέψετε σε σύμβολο και δώστε στο σύμβολο σας το όνομα My Name.
Κάντε κλικ στο ΟΚ.
Κάντε κλικ στο καρέ 30 του Διαγράμματος Ροής Χρόνου και εισάγετε ένα νέο καρέ-κλειδί (χρησιμοποιήστε την εντολή Insert, Timeline, Keyframe, ή πατήστε F6).
Κάντε κλικ στο καρέ-κλειδί του καρέ 1 (ο κόκκινος ενδείκτης τρέχοντος καρέ θα μεταφερθεί στο καρέ 1) και τοποθετήστε το όνομα σας στην κάτω αριστερή γωνία του Σκηνικού.
Αυτή είναι η αρχική του θέση.
Από την αναδιπλούμενη λίστα Tween της παλέτας Properties επιλέξτε Motion (αυτόματη παραγωγή ενδιάμεσων καρέ με βάση την κίνηση).
Κάντε κλικ στο καρέ-κλειδί του καρέ 30 για να αλλάξετε την τελική θέση του κειμένου.
Με το εργαλείο Κλιμάκωσης (Scale), αυξήστε το μέγεθος του κειμένου αρκετά έτσι ώστε να καταλαμβάνει ολόκληρο το Σκηνικό.
Ίσως χρειαστεί να τοποθετήσετε το κείμενο πιο κοντά στο κέντρο.
Χρησιμοποιήστε την τεχνική του ξεφυλλίσματος για να πάρετε μία γεύση του animation.
Από αυτό το σημείο και στο εξής, να θυμάστε ότι μπορείτε να αλλάξετε τις ρυθμίσεις της παλέτας Frame μόνο για το αρχικό ή τελικό καρέ-κλειδί, αλλά όχι για τα ενδιάμεσα καρέ (γι' αυτά είναι υπεύθυνο το Flash).
Μετακινήστε τον κόκκινο ενδείκτη τρέχοντος καρέ στο καρέ 30 για να αλλάξετε το χρώμα του κειμένου.
Επιλέξτε το υπόδειγμα του συμβόλου My Name που υπάρχει στο Σκηνικό και ανοίξτε την παλέτα Properties, όπως βλέπετε στην Εικόνα 8.4.
Επιλέξτε το εφέ Tint (απόχρωση) από την αναδιπλούμενη λίστα Color.
Διαλέξτε ένα ζωηρό χρώμα.
Χρησιμοποιήστε την τεχνική του ξεφυλλίσματος για να εξετάσετε το αποτέλεσμα.
Eικόνα 8.4 Εφαρμόζοντας το εφέ Tint στο υπόδειγμα του συμβόλου, στο καρέ 30.
Επιστρέψτε στο καρέ 1 και, χρησιμοποιώντας το εργαλείο Κλιμάκωσης, αυξήστε το ύψος του κειμένου σας. (Ίσως χρειαστεί να προσαρμόσετε και τη θέση του).
Ενώ βρίσκεστε ακόμη στο καρέ 1, χρησιμοποιήστε το εργαλείο Περιστροφής για να περιστρέψετε το όνομα σας αριστερόστροφα κατά λίγες μοίρες, όπως βλέπετε στην Εικόνα 8.5.
Εφαρμόστε επίσης λίγη κλίση (στρέβλωση).
Οι γωνιακές λαβές περιστρέφουν, ενώ οι λαβές που εμφανίζονται στα μέσα των πλευρών αλλάζουν την κλίση του κειμένου.
Ελέγξτε το animation σας ξανά με την τεχνική του ξεφυλλίσματος, ή χρησιμοποιώντας την εντολή Test Movie.
Έχετε δημιουργήσει δύο πολύ διαφορετικά καρέ-κλειδιά, και το Flash κατάφερε να εξακριβώσει μόνο του την κίνηση του κειμένου από το ένα στο άλλο.
Eικόνα 8.5 Μπορείτε να αλλάξετε οποιαδήποτε ιδιότητα του υποδείγματος στο καρέ 1 και το Flash θα παράγει τα ενδιάμεσα καρέ ανάλογα.
Μείνετε Έξω από την Επικράτεια του Flash Για τη δημιουργία των καρέ-κλειδιών είναι υπεύθυνος ο χρήστης.
Όταν του ζητάτε να παράγει αυτόματα τα ενδιάμεσα καρέ, το Flash είναι υπεύθυνο για τα καρέ που τοποθετεί ανάμεσα στα καρέ-κλειδιά σας.
Θεωρήστε τα καρέ αυτά σαν επικράτεια κάποιου άλλου (το Flash τα αποκαλεί interpolated frames - καρέ τα οποία παράγονται με αλγορίθμους παρεμβολής).
Εάν αλλάξετε οτιδήποτε βλέπετε στο Σκηνικό κατά τη διάρκεια που ο ενδείκτης τρέχοντος καρέ βρίσκεται μεταξύ των δύο καρέ-κλειδιών, μπορεί να πάρετε απρόβλεπτα αποτελέσματα.
Για να κατανοήσετε καλύτερα τι συμβαίνει, υποθέστε ότι έχετε μόνο δύο καρέ-κλειδιά, χωρίς αυτόματα παραγόμενα ενδιάμεσα καρέ.
Ξέρετε ότι τα καρέ-κλειδιά ορίζουν τη χρονική στιγμή εμφάνισης ενός αντικειμένου στο Σκηνικό και το αντικείμενο παραμένει εκεί μέχρι να φτάσετε στο επόμενο καρέ-κλειδί.
Εάν τοποθετήσετε τον ενδείκτη τρέχοντος καρέ οπουδήποτε στο μέσον και χειριστείτε το αντικείμενο που εμφανίζεται στο Σκηνικό, ουσιαστικά αλλάζετε τα περιεχόμενα του προηγούμενου καρέ-κλειδιού, και κατά συνέπεια επηρεάζετε κάθε καρέ από το πρώτο καρέ-κλειδί έως το επόμενο. (Θα δείτε μία απόδειξη αυτού του γεγονότος όταν θα κάνετε κλικ σε ένα αντικείμενο του Σκηνικού - όλα τα επηρεαζόμενα καρέ του Διαγράμματος Ροής Χρόνου μετά από το πρώτο καρέ-κλειδί θα εμφανιστούν με μαύρο χρώμα).
Η διείσδυσή σας στην επικράτεια του Flash δίνει πιο απρόβλεπτα αποτελέσματα εάν έχετε ενεργοποιήσει ήδη την επιλογή Motion Tween.
Εάν τοποθετήσετε τον ενδείκτη τρέχοντος καρέ στο μέσον των αυτόματα παραγόμενων ενδιάμεσων καρέ (όπως βλέπετε στην Εικόνα 8.6), δεν είναι εμφανές το γεγονός ότι μπορείτε να επιλέξετε το σύμβολο που εμφανίζεται στο Σκηνικό.
Εάν κάνετε κλικ και σύρετε, μπορείτε να το μετακινήσετε.
Ωστόσο, εάν μετακινήσετε ένα σύμβολο ενώ βρίσκεστε στα αυτόματα παραγόμενα ενδιάμεσα καρέ, ουσιαστικά το αποτέλεσμα είναι η προσθήκη ενός νέου καρέ-κλειδιού.
To Flash παραχωρεί τον έλεγχο αυτού του συγκεκριμένου καρέ σ' εσάς, μετατρέποντάς το σε καρέ-κλειδί.
Η προσθήκη ενός καρέ-κλειδιού στο μέσον των ενδιάμεσων καρέ είναι χρήσιμη σε ορισμένες περιπτώσεις, όπως θα δείτε παρακάτω σ' αυτό το κεφάλαιο.
Θα πρέπει απλά να γνωρίζετε ότι αφαιρείτε από το Flash τον έλεγχο ενός καρέ όταν εισάγετε ένα καρέ-κλειδί (είτε με την εντολή Insert Keyframe, είτε μετακινώντας το σύμβολο σας).
Eικόνα 8.6 Ο ενδείκτης τρέχοντος καρέ βρίσκεται στα αυτόματα παραγόμενα ενδιάμεσα καρέ του επιπέδου Name Tween.
Να Ξέρετε Πάντα τη Θέση σας Είναι σημαντικό να δίνετε ιδιαίτερη προσοχή στον κόκκινο ενδείκτη τρέχοντος καρέ κατά τη διάρκεια που κάνετε αλλαγές στα καρέ-κλειδιά ενός βασιζόμενου στην κίνηση animation με αυτόματη παραγωγή ενδιάμεσων καρέ (Motion Tween).
Επανεξετάστε τις προηγούμενες εργασίες αυτού του κεφαλαίου.
Εάν θέλετε η κίνηση να ξεκινά από τ' αριστερά και να προχωρά προς τα δεξιά, θα πρέπει να τοποθετήσετε το σύμβολο στο αριστερό άκρο στο πρώτο καρέ-κλειδί.
Εάν κατά λάθος αφήσετε τον ενδείκτη τρέχοντος καρέ στο τελικό καρέ-κλειδί και μεταφέρετε το σύμβολο στ' αριστερά, ουσιαστικά αλλάζετε το τελικό καρέ-κλειδί και το αντικείμενο σας θα κινείται με κατεύθυνση από τα δεξιά προς τ' αριστερά.
Θα πρέπει πάντα να διασφαλίζετε ότι ο ενδείκτης τρέχοντος καρέ βρίσκεται στο σωστό σημείο πριν αλλάξετε τα περιεχόμενα του Σκηνικού (Εικόνα 8.7).
Eικόνα 8.7 Ο ενδείκτης τρέχοντος καρέ υποδεικνύει το καρέ στο οποίο λαμβάνουν χώρα οι ενέργειές σας.
Παραμείνετε σ' Αυτό το Μοτίβο Για να συνοψίσουμε τη διαδικασία, το βασικό μοτίβο που ακολουθήσαμε μέχρι τώρα είναι το εξής: Η λειτουργία αυτόματης παραγωγής ενδιάμεσων καρέ με βάση την κίνηση (Motion Tween) μπορεί να χρησι​μοποιεί μόνο ένα αντικείμενο, και το αντικείμενο αυτό πρέπει να είναι ένα σύμβολο.
Μετατρέψτε το αντικείμενο σε σύμβολο πριν δημιουργήσετε το αρχικό και τελικό καρέ-κλειδί.
Αφού δημιουρ​γήσετε το αρχικό και τελικό καρέ-κλειδί μπορείτε να αλλάξετε τη θέση, την κλίμακα, τη γωνία περιστροφής, την κλίση, τη φωτεινότητα, την απόχρωση και την διαφάνεια του αντικειμένου σας είτε στο αρχικό, είτε στο τελικό καρέ-κλειδί.
Σε τακτά χρονικά διαστήματα, ελέγξτε τον ενδείκτη τρέχοντος καρέ στο Διάγραμμα Ροής Χρόνου για να διασφαλίσετε ότι βρίσκεται στο καρέ-κλειδί που θέλετε να τροποποιήσετε.
Με τον καιρό θα βρείτε τρόπους για να βελτιώσετε την τεχνική σας, αλλά αυτά είναι τα βασικά βήματα που θα ακολουθείτε οποτεδήποτε χρησιμοποιείτε το Flash.
Βελτίωση ενός Βασιζόμενου στην Κίνηση Animation Η δημιουργία ενός βασιζόμενου στην κίνηση animation με αυτόματη παραγωγή των ενδιάμεσων καρέ είναι σχετικά εύκολη υπόθεση αφού κατανοήσετε τα βήματα της διαδικασίας.
Αλλά το να πετύχετε όσο το δυνατόν καλύτερη εμφάνιση για το animation σας είναι μία εντελώς διαφορετική υπόθεση.
Στη συνέχεια θα παρουσιάσουμε ορισμένες σημαντικές τεχνικές με τις οποίες μπορείτε να βελτιώνετε τα βασιζόμενα στην κίνηση animation που δημιουργείτε, έτσι ώστε το αποτέλεσμα τους να δείχνει πιο φυσιολογικό και πιστευτό.
Πολλαπλά Καρέ-Κλειδιά Κάθε φορά που χρησιμοποιείτε τη λειτουργία αυτόματης παραγωγής ενδιάμεσων καρέ με βάση την κίνηση (Motion Tween), χρειάζεστε μόνο δύο καρέ-κλειδιά.
Στο πρώτο καρέ-κλειδί λέτε στο Flash πώς θέλετε να παράγει τα ενδιάμεσα καρέ, έως το επόμενο καρέ-κλειδί.
Υποθέστε όμως ότι θέλετε ένα σύμβολο να κινηθεί προς τα πάνω και κατόπιν προς τα κάτω.
Σ' αυτή την περίπτωση χρειάζεστε τρία καρέ-κλειδιά: ένα στην αρχική θέση, ένα στην ανώτερη θέση και το τρίτο στην κατώτερη θέση.
Σ' αυτή την περίπτωση έχετε δύο ομάδες ενδιάμεσων καρέ: μία από το πρώτο έως το δεύτερο καρέ-κλειδί, και μία από το δεύτερο έως το τρίτο.
Η διαδικασία θα είναι πάντα ευκολότερη εάν μπορείτε να οργανώνετε τα πράγματα κατ' αυτό τον τρόπο.
Συχνά, θα θέλετε το τέλος των ενδιάμεσων καρέ να αντιστοιχεί επακριβώς με την αρχή τους (σαν ένα γιο-γιο που μετακινείται μπρος-πίσω).
Ας το δοκιμάσουμε.
Εργασία: Ολοκλήρωση του Animation στο Σημείο Εκκίνησης του
Σε ένα νέο αρχείο, σχεδιάστε έναν κύκλο.
Επιλέξτε τον κύκλο και μετατρέψτε τον σε σύμβολο (επιλέξτε Modify, Convert to Symbol, ή πατήστε F8).
Ονομάστε το σύμβολο σας Υο-Υο, διατηρήστε την προεπιλεγμένη ρύθμιση συμπεριφοράς Movie Clip και κάντε κλικ στο ΟΚ.
Τοποθετήστε το γιο-γιο στην αρχική του θέση, κοντά στην κορυφή της οθόνης.
Κάντε κλικ στο καρέ 10 του Διαγράμματος Ροής Χρόνου και εισάγετε ένα νέο καρέ-κλειδί (Insert, Timeline, Keyframe, ή F6).
Πριν μετακινήσετε οτιδήποτε, κάντε κλικ στο καρέ 20 του Διαγράμματος Ροής Χρόνου και εισάγετε ένα ακόμη καρέ-κλειδί.
Στο σημείο αυτό θα πρέπει να έχετε τρία πανομοιότυπα καρέ-κλειδιά.
Τώρα τοποθετήστε τον κόκκινο ενδείκτη τρέχοντος καρέ στο καρέ 10 και μετακινήστε το γιο-γιο προς τα κάτω, στο τέλος του Σκηνικού. (Το κλικ στο καρέ-κλειδί που έχετε εισάγει στο καρέ 10 όχι μόνο μετακινεί τον ενδείκτη τρέχοντος καρέ, αλλά επιλέγει επίσης οτιδήποτε υπάρχει στο Σκηνικό σ' αυτό το καρέ).
Στο σημείο αυτό μπορούμε να ζητήσουμε αυτόματη παραγωγή ενδιάμεσων καρέ στο καρέ 1 (έως το καρέ 10) και στο καρέ 10 (έως το καρέ 20).
Μπορείτε να χρησιμοποιήσετε το μενού συντόμευσης που εμφανίζεται όταν κάνετε κλικ με το δεξιό πλήκτρο του ποντικιού, εάν θέλετε.
Για να καθορίσετε τις ρυθμίσεις για την αυτόματη παραγωγή των ενδιάμεσων καρέ και για τα δύο καρέ-κλειδιά ταυτόχρονα (1 και 10), κάντε κλικ στο πρώτο καρέ-κλειδί κρατήστε πατημένο το πλήκτρο Shift και κατόπιν κάντε κλικ στο καρέ-κλειδί 10.
Εμφανίστε την παλέτα Properties για να καθορίσετε τις ρυθμίσεις αυτόματης παραγωγής ενδιάμεσων καρέ και για τα δύο καρέ-κλειδιά (Εικόνα 8.8).
Από την αναδιπλούμενη λίστα Tween επιλέξτε Motion.
Επιλέξτε Control, Test Movie (ή πατήστε Ctrl+Enter).
Αποθηκεύστε το animation· θα το χρησιμοποιήσετε ξανά σε λίγο.
Ας επανεξετάσουμε τώρα τη διαδικασία.
Διασφαλίσαμε ότι το πρώτο και το τελευταίο καρέ-κλειδί είναι πανομοιότυπα πριν αλλάξουμε το μεσαίο καρέ-κλειδί.
Σε ένα animation είναι πολύ κοινό να καθορίζονται πρώτα τα τελικά καρέ-κλειδιά, πριν γίνουν αλλαγές στα αρχικά.
Ακολουθήσαμε αυτή την προσέγγιση εδώ για να διασφαλίσουμε ότι το πρώτο και το τελευταίο καρέ-κλειδί περιέχει το γιο-γιο στην ίδια θέση.
Eικόνα 8.8 Οι ρυθμίσεις της παλέτας Properties επηρεάζουν κάθε επιλεγμένο καρέ-κλειδί.
Επιτάχυνση και Επιβράδυνση Το μόνο πρόβλημα με το να αφήνει κανείς τον υπολογιστή (ή, ακριβέστερα, το Flash) να παράγει αυτόματα τα ενδιάμεσα καρέ είναι ότι το αποτέλεσμα προδίδει την προέλευση του - είναι υπερβολικά τέλειο.
Στην περίπτωση του παραδείγματος μας, το γιο-γιο κινείται προς τα κάτω με την ίδια ταχύτητα που κινείται προς τα πάνω, και ολόκληρο το animation προβάλλεται με την ίδια ταχύτητα καρέ.
To Flash διαθέτει έναν τρόπο για να αντιμετωπίζει το γεγονός ότι ορισμένα είδη κίνησης επιταχύνονται, ενώ άλλα επιβραδύνονται.
Ο τρόπος αυτός έχει τη μορφή των επιλογών Ease In (επιτάχυνση) και Ease Out (επιβράδυνση).
Η επιλογή Ease In σημαίνει ότι η κίνηση ξεκινά αργά και επιταχύνεται προς το τέλος.
Η επιλογή Ease Out είναι ακριβώς το αντίθετο - το αντικείμενο επιβραδύνεται στο τέλος της κίνησης του.
Μπορείτε να πειραματιστείτε με την επιτάχυνση και την επιβράδυνση ανοίγοντας το animation του γιο-γιο που δημιουργήσατε στην προηγούμενη άσκηση.
Κάντε κλικ στο πρώτο καρέ-κλειδί και ανοίξτε την παλέτα Properties.
Ορίστε τον μηχανισμό κύλισης της ρύθμισης Ease σε τιμή -40 (μετακινώντας τον προς τα κάτω).
Παρατηρήστε ότι εμφανίζεται η λέξη "In" στα δεξιά του μηχανισμού κύλισης.
Έτσι το αντικείμενο θα ξεκινήσει αργά και θα επιταχυνθεί καθώς πλησιάζει στο τέλος της κίνησης του (η Εικόνα 8.9 παρουσιάζει την παλέτα Properties).
Αφού χρησιμοποιήσετε την εντολή Test Movie, το ταξίδι του γιο-γιο προς τα κάτω θα πρέπει να δείχνει πιο ρεαλιστικό.
Eικόνα 8.9 Η ρύθμιση Ease στην παλέτα Properties μπορεί να επηρεάσει την επιτάχυνση ή επιβράδυνση ενός αντικειμένου.
Ο μηχανισμός που ελέγχει την επιτάχυνση/επιβράδυνση Για τη δεύτερη ομάδα ενδιάμεσων καρέ (μεταξύ των καρέ-κλειδιών 10 και 20), επιλέξτε το καρέ-κλειδί στη θέση 10 και ανοίξτε την παλέτα Properties.
Ορίστε τη ρύθμιση Ease σε 80 (μετακινήστε τον μηχανισμό κύλισης προς τα επάνω).
Τρέξτε δοκιμαστικά την ταινία σας με την εντολή Test Movie.
To αποτέλεσμα είναι ότι το γιο-γιο επιβραδύνεται σταδιακά, μέχρι να φτάσει στην ανώτερη θέση του, πράγμα το οποίο δείχνει πιο φυσιολογικό.
Πειραματιζόμενοι θα βρείτε και άλλους τρόπους για να κάνετε πιο πιστευτή την κίνηση στα animation σας.
Τι γίνεται όμως εάν θέλετε η ίδια ομάδα ενδιάμεσων καρέ να μεταβαίνει ομαλά από κατάσταση επιτάχυνσης στην αρχή (Ease In), σε κατάσταση επιβράδυνσης στο τέλος (Ease Out);
Ξέρουμε ότι μπορεί να ισχύει μόνο μία ρύθμιση επιτάχυνσης ή επιβράδυνσης ανά ομάδα αυτόματα παραγόμενων καρέ.
Ωστόσο, αυτό είναι εφικτό - απλά δεν μπορείτε να το πετύχετε χρησιμο​ποιώντας μόνο δύο καρέ-κλειδιά.
Η λύση εμπλέκει τρία καρέ-κλειδιά: ένα στην αρχή, το οποίο διαμορφώνεται κατάλληλα για επιτάχυνση (Ease In), ένα στο μέσον, το οποίο διαμορφώνεται κατάλληλα για επιβράδυνση (Ease Out) και ένα στο τέλος.
Για να ζητήσουμε από το Flash να μας βοηθήσει, θα δημιουργήσουμε πρώτα μία ομάδα αυτόματα παραγόμενων καρέ ανάμεσα στο πρώτο και τελευταίο καρέ και κατόπιν θα εισάγουμε ένα καρέ-κλειδί στο μέσον.
Εργασία: Επιτάχυνση και Επιβράδυνση στο Ίδιο Animation
Σε ένα νέο αρχείο, σχεδιάστε οποιοδήποτε σχήμα θέλετε και μετατρέψτε το σε σύμβολο.
Τοποθετήστε το σύμβολο κάπου στην αριστερή πλευρά του Σκηνικού.
Κάντε κλικ στο καρέ 50 του Διαγράμματος Ροής Χρόνου και εισάγετε ένα καρέ-κλειδί (επιλέξτε την εντολή Insert, Timeline, Keyframe ή πατήστε F6).
Ενώ ο ενδείκτης τρέχοντος καρέ βρίσκεται στο καρέ 50, μετακινήστε το υπόδειγμα του συμβόλου στη δεξιά πλευρά του Σκηνικού.
Επιστρέψτε στο πρώτο καρέ-κλειδί και δημιουργήστε τα ενδιάμεσα καρέ με βάση την κίνηση (κάντε κλικ με το δεξιό πλήκτρο του ποντικιού και επιλέξτε Create Motion Tween).
Τρέξτε δοκιμαστικά την ταινία (Control, Test Movie) και εξετάστε την εμφάνιση της.
Τοποθετήστε τον ενδείκτη τρέχοντος καρέ στο μέσον (καρέ 25).
Εάν εισάγετε ένα καρέ-κλειδί στο καρέ 25 (στο οποίο υπάρχει ήδη ένα αυτόματα παραγόμενο καρέ), το Flash όχι μόνο θα αντιγράψει τα περιεχόμενα του προηγούμενου καρέ-κλειδιού σ' αυτό, αλλά θα τοποθετήσει επίσης τα περιεχόμενα του νέου καρέ-κλειδιού στην κατάλληλη θέση, στο μέσον της διαδρομής.
Εισάγετε ένα καρέ-κλειδί στο καρέ 25.
Όπως θα παρατηρήσετε, τίποτα δε μετακινείται.
Εμφανίζεται απλώς το καρέ-κλειδί και το σύμβολο σας βρίσκεται ήδη στην ενδιάμεση θέση.
Τρέξτε ξανά δοκιμαστικά την ταινία (Test Movie)· η εμφάνιση της δε θα πρέπει να έχει αλλάξει σε τίποτα.
Μπορούμε τώρα να ρυθμίσουμε την επιτάχυνση και την επιβράδυνση.
Με επιλεγμένο το καρέ 1, στην παλέτα Frame ορίστε τη ρύθμιση Ease (In) σε -100, έτσι ώστε η επιτάχυνση να είναι ιδιαίτερα εμφανής.
Στο καρέ 25 ορίστε τη ρύθμιση Ease (Out) σε 100 για επιβράδυνση.
Σ' αυτή την άσκηση χρησιμοποιήσαμε δύο ενδιαφέρουσες τεχνικές.
Κατ' αρχήν χρειαστήκαμε τρία καρέ-κλειδιά (δύο ομάδες ενδιάμεσων καρέ) για να μπορέσουμε να χρησιμοποιήσουμε δύο διαφορετικές ρυθμίσεις Ease (επιτάχυνση και επιβράδυνση).
Κατά δεύτερον, παρεμβάλαμε ένα καρέ-κλειδί στο μέσον μιας υπάρχουσας ομάδας ενδιάμεσων καρέ.
Έτσι, το νέο καρέ-κλειδί βρέθηκε στη σωστή θέση - στο μέσον της απόστασης μεταξύ των δύο υπαρχόντων καρέ-κλειδιών.
Το ίδιο θα συμβεί σε οποιαδήποτε άλλη ιδιότητα μεταβάλλετε στα αυτόματα παραγόμενα ενδιάμεσα καρέ.
Εάν το σύμβολο στο καρέ 1 είχε μπλε απόχρωση και το σύμβολο στο καρέ 50 είχε κόκκινη απόχρωση, το νέο καρέ-κλειδί που εισάγατε στη θέση 25 θα περιείχε ένα υπόδειγμα του συμβόλου με μία ενδιάμεση απόχρωση.
Απλά, στην περίπτωση του παραδείγματος μας έτυχε να μεταβάλλεται μόνο η θέση στα ενδιάμεσα καρέ.
Για την εργασία αυτή ακολουθήσαμε διαφορετική προσέγγιση απ' ότι για το γιο-γιο.
Στο γιο-γιο δημιουργήσαμε πανομοιότυπα καρέ-κλειδιά στην αρχή και στο τέλος και κατόπιν αλλάξαμε τη θέση των περιεχομένων του μεσαίου καρέ-κλειδιού με το χέρι.
Εν αντιθέσει, στην τελευταία άσκηση δημιουργήσαμε τα καρέ-κλειδιά στην αρχή και στο τέλος (σε διαφορετικές θέσεις), ζητήσαμε από το Flash να παράγει τα ενδιάμεσα καρέ και κατόπιν προσθέσαμε το μεσαίο καρέ-κλειδί με βάση το αποτέλεσμα που έδωσε το Flash.
To αποτέλεσμα (τρία καρέ-κλειδιά, δύο ομάδες ενδιάμεσων καρέ) είναι το ίδιο και στις δύο περιπτώσεις, αλλά η προσέγγιση που ακολουθήσαμε για να το πετύχουμε ήταν διαφορετική.
Περιστροφή ενός Βασιζόμενου στην Κίνηση Animation Εάν περιστρέψετε χειρωνακτικά ένα σύμβολο σε ένα καρέ-κλειδί, το Flash θα "αναμεταδώσει" αυτόματα την περιστροφή στα ενδιάμεσα παραγόμενα καρέ.
Επιπλέον, για τα ενδιάμεσα καρέ ενός βασιζόμενου στην κίνηση animation μπορείτε να ζητήσετε από το Flash να περιστρέψει το σύμβολο σας κατά έναν συγκεκριμένο αριθμό περιστροφών.
Στην παλέτα Properties για ένα καρέ-κλειδί (ορισμένο σε Motion Tween), ανοίξτε την αναδιπλούμενη λίστα Rotate και επιλέξτε CW (δεξιόστροφη περιστροφή), ή CCW (αριστερόστροφη περιστροφή).
Θυμηθείτε επίσης να καθο​ρίσετε το πλήθος των περιστροφών στο πεδίο Times (αλλιώς το Flash θα διατηρήσει την προεπιλεγμένη τιμή 1, όπως βλέπετε στην Εικόνα 8.10).
Μία περιστροφή είναι συνήθως αρκετή· εάν καθορίσετε περισσότερες, απλά θα είναι μεγαλύτερο το βήμα περιστροφής μεταξύ των καρέ.
Παρατηρήστε επίσης ότι η προεπιλεγμένη ρύθμιση για την περιστροφή είναι αυτόματη (Rotate= Auto), πράγμα που σημαίνει ότι το Flash θα δημιουργήσει τα ενδιάμεσα καρέ υπολογίζοντας την αλλαγή στην περιστροφή εάν περιστρέψετε χειρωνακτικά το σύμβολο.
Η ρύθμιση None αφήνει ένα χειρωνακτικά περιστραμμένο σύμβολο στην ίδια θέση για όλη τη διάρκεια των ενδιάμεσων καρέ.
Η περιστροφή δεν έχει ιδιαίτερο ενδιαφέρον εάν χρησιμοποιείτε απόλυτα στρογγυλά σύμβολα.
Eικόνα 8.10 Στην παλέτα Properties ενός καρέ-κλειδιού μπορείτε να καθορίσετε ρυθμίσεις για την περιστροφή.
Τα βασιζόμενα στο σχήμα animation είναι διασκεδαστικά, επειδή μπορούν να έχουν πολύ εντυπωσιακή εμφάνιση και δημιουργούνται εύκολα.
Βασικά, το μόνο που κάνετε εσείς είναι να σχεδιάσετε ένα ή περισσότερα σχήματα σε δύο καρέ-κλειδιά και να επιλέξετε τη ρύθμιση Shape από την αναδιπλούμενη λίστα Tween της παλέτας Properties στο πρώτο καρέ-κλειδί.
Τα βήματα της ακόλουθης εργασίας θα σας παρουσιάσουν αναλυτικά τη διαδικασία.
Εργασία: Δημιουργία Απλού Βασιζόμενου στο Σχήμα Animation Σε ένα νέο αρχείο, σχεδιάστε έναν κύκλο στο Σκηνικό. (Μην ομαδοποιήσετε οποιαδήποτε αντικείμενα και μην μετατρέψετε τίποτα σε σύμβολο).
Εισάγετε ένα καρέ-κλειδί στο καρέ 30 (κάντε κλικ στο καρέ 30 του Διαγράμματος Ροής Χρόνου και πατήστε F6 ή επιλέξτε Insert, Timeline, Keyframe).
Αυτό θα είναι το τέλος των ενδιάμεσων καρέ και θα ταιριάζει με την αρχή.
Εισάγετε ένα καρέ-κλειδί στο καρέ 15.
Με τον ενδείκτη τρέχοντος καρέ στο καρέ 15, κάντε μία μικρή αλλαγή στον κύκλο: Χρησιμοποιήστε το εργαλείο Επιλογής για να απο-επιλέξετε τον κύκλο (κάντε κλικ κάπου έξω από αυτόν) και κατόπιν τοποθετήστε τον δείκτη κοντά στην περιφέρεια, μέχρι να εμφανίσει ένα τόξο κάτω από το βέλος.
Κάντε κλικ και σύρετε προς το κέντρο του κύκλου για να επιτύχετε ένα αποτέλεσμα παρόμοιο με αυτά της Εικόνας 9.1.
Στη συνέχεια θα πρέπει να διαμορφώσετε τη λειτουργία παραγωγής ενδιάμεσων καρέ έτσι ώστε να βασίζεται στο σχήμα για τις δύο ομάδες ενδιάμεσων καρέ που θα δημιουργήσετε.
Κάντε κλικ στο καρέ 1, κρατήστε πατημένο το πλήκτρο Shift και κατόπιν κάντε κλικ στο καρέ 15.
Ανοίξτε την παλέτα Properties και επιλέξτε Shape από την αναδιπλούμενη λίστα Tween.
Επιλέξτε την εντολή Control, Test Movie για να τρέξετε δοκιμαστικά την ταινία σας.
Eικόνα 9.1 Παραμορφώστε τη περιφέρεια του κύκλου σε ένα από τα καρέ-κλειδιά΄ το Flash θα αναλάβει την παραγωγή των ενδιάμεσων καρέ.
Οι Κανόνες για το Βασιζόμενο στο Σχήμα Animation To Flash είναι ιδιαίτερα ανελαστικό όταν δεν ακολουθείτε τους κανόνες του.
Ευτυχώς, οι κανόνες για τη δημιουργία βασιζόμενου στο σχήμα animation με αυτόματη παραγωγή ενδιάμεσων καρέ είναι πολύ απλοί: όχι ομάδες, και όχι σύμβολα.
Εάν μπορείτε να θυμάστε αυτό, το βασιζόμενο στο σχήμα animation θα είναι πάντα εύκολη υπόθεση.
Αν και δεν υπάρχει τρόπος για να παρακάμψετε τον κανόνα "όχι ομάδες και όχι σύμβολα", μπορείτε να εκμεταλλευτείτε ορισμένα από τα πλεονεκτήματα των ομάδων και των συμβόλων.
Για παράδειγμα, οι ομάδες είναι συχνά απαραίτητες για την απομόνωση συγκεκριμένων τμημά​των ενός σχεδίου.
Μπορείτε να χρησιμοποιήσετε όσες ομάδες αντικειμένων θέλετε κατά τη διάρκεια που δημιουργείτε τα σχήματα σας.
Απλά θα πρέπει να θυμηθείτε να από-ομαδοποιήσετε τα πάντα σαν τελευταίο βήμα, πριν από την παραγωγή των ενδιάμεσων καρέ.
Το ίδιο ισχύει και για τα σύμβολα.
Εάν έχετε μία εικόνα στη Βιβλιοθήκη και θέλετε να τη χρησιμοποιήσετε κατά την παραγωγή ενδιάμεσων καρέ μπορείτε - απλά θα πρέπει να τη μετατρέψετε σε απλά σχήματα πριν παράγετε τα ενδιάμεσα καρέ.
Δεν μπορείτε να παραβιάσετε τους κανόνες, αλλά μπορείτε να τους παρακάμψετε προσωρινά καθώς δουλεύετε.
Το γεγονός ότι οι κανόνες για τη βασιζόμενη στο σχήμα παραγωγή ενδιάμεσων καρέ είναι απλοί, δε σημαίνει ότι θα είναι πάντα εύκολο να δημιουργείτε ένα βασιζόμενο στο σχήμα animation με ωραία εμφάνιση.
Υπάρχουν ωστόσο αρκετές τεχνικές με τις οποίες μπορείτε να διευκολύνετε τη διαδικασία και να πάρετε το καλύτερο δυνατό αποτέλεσμα.
Κρατήστε τα Πράγματα Απλά Ακόμη κι αν αγνοήσετε όλες τις άλλες υποδείξεις, να θυμάστε αυτή - κρατήστε τα πράγματα απλά.
Οι κανόνες για το βασιζόμενο στο σχήμα animation είναι τόσο απλοί, που είναι σαν να μην υπάρχουν - εφόσον δεν ομαδοποιήσετε τίποτα και δε χρησιμοποιήσετε σύμβολα, τα πάντα θα δουλέψουν.
Ωστόσο, όταν μεταμορφώνετε ένα εκατομμύριο διαφορετικά σχήματα σε ένα εκατομμύριο άλλα σχήματα, το αποτέλεσμα μπορεί να είναι απρόβλεπτο ή, ακόμη χειρότερα, λανθασμένο.
Οι δύο ενδείξεις για το γεγονός ότι δεν κρατάτε τα πράγματα απλά είναι τα απρόβλεπτα αποτελέσματα και το εφέ σκακιέρας που θα εξετάσουμε στη συνέχεια.
Ας ξεκινήσουμε με το θέμα των απρόβλεπτων αποτελεσμάτων.
Μπορεί να φανταστήκατε το όνομα σας να μεταμορφώνεται σταδιακά σε ένα κυκλικό σχήμα, αλλά σε πείσμα του γεγονότος ότι έχετε μετατρέψει το κείμενο σε απλά σχήματα, το μόνο που παίρνετε είναι ένα ακατανόητο συνονθύλευμα, ή ένα μοτίβο σκακιέρας στα ενδιάμεσα καρέ, όπως βλέπετε στην Εικόνα 9.2.
Αυτά είναι τα πιθανότερα συμπτώματα που θα αντιμετωπίσετε όταν δημιουργείτε κάτι υπερβολικά περίπλοκο για το Flash.
Eικόνα 9.2 Το εφέ σκακιέρας είναι ένα κοινό αποτέλεσμα της βασιζόμενης στο σχήμα παραγωγής ενδιάμεσων καρέ, όταν αντιμετωπίζει ιδιαίτερα πολύπλοκα αντικείμενα.
Η λύση;
Κρατήστε τα πράγματα απλά.
Κάντε μόνο ένα πράγμα τη φορά.
Για παράδειγμα, προσπαθήστε να μετασχηματίσετε μόνο ένα γράμμα του ονόματος σας σε κύκλο.
Στο Κεφάλαιο 11 θα δείτε ότι είναι πολύ εύκολο να έχετε περισσότερα από ένα animation ταυτόχρονα, σε ξεχωριστά επίπεδα.
Παρακάτω σ' αυτό το κεφάλαιο θα δείτε επίσης ότι μπορείτε να βοηθήσετε το Flash χρησιμοποιώντας σημεία ελέγχου σχημάτων (Shape Hints).
Ωστόσο, όσο πιο απλό είναι το animation, τόσο το καλύτερο.
Τα απλά animation δημιουργούνται ευκολότερα, δίνουν πιο προβλέψιμα αποτελέσματα, με μικρότερο μέγεθος αρχείου και καλύτερη ποιότητα προβολής.
Μην Αναμειγνύετε Περιγράμματα και Γεμίσματα Είναι προτιμότερο να αποφεύγετε τη βασιζόμενη στο σχήμα παραγωγή ενδιάμεσων καρέ μεταξύ σχημάτων τα οποία δεν έχουν ίδιο συνδυασμό γεμίσματος/περιγράμματος, επειδή τα αποτελέ​σματα είναι απρόβλεπτα.
Η μεταμόρφωση μιας ευθείας γραμμής σε καμπύλη δουλεύει συνήθως εντάξει.
Αλλά εάν προσπαθήσετε να μεταμορφώσετε μία γραμμή σε ένα σχήμα με γέμισμα, μπορεί να πάρετε απρόβλεπτα αποτελέσματα.
Για παράδειγμα, σκεφτείτε το λύγισμα ενός σύρματος.
Θα μπορούσατε επίσης να ξεκινήσετε με πηλό και να τον αναδιαμορφώσετε.
Αλλά η μετατροπή του σύρματος σε ένα σχήμα από πηλό είναι πολύ δύσκολη - εάν όχι αδύνατη.
Το ίδιο ακριβώς συμβαίνει όταν ζητάτε από το Flash να μεταμορφώσει γραμμές σε γεμίσματα.
To Flash μπορεί να μεταμορφώσει μία γραμμή σε μία άλλη.
To Flash μπορεί επίσης να μεταμορφώσει ένα γέμισμα σ' ένα άλλο· μπορεί ακόμη και να μετατρέψει ένα γέμισμα σε γραμμή.
Ωστόσο, το Flash δυσκολεύεται ιδιαίτερα όταν το ένα καρέ-κλειδί έχει μία γραμμή και το άλλο έχει ένα γέμισμα (ή όταν το ένα καρέ-κλειδί έχει γραμμή και γέμισμα και το άλλο έχει μόνο ένα από τα 3 αυτά στοιχεία).
To Flash κάνει ό,τι καλύτερο μπορεί για να παράγει τα ενδιάμεσα καρέ, αλλά τελικά, σε κάποιο σημείο, θα πρέπει να συμβιβαστεί· το Flash δεν κάνει θαύματα.
Για να αποφύγετε τέτοια προβλήματα, καλό θα είναι να μετατρέπετε τις γραμμές σε γεμίσματα με την εντολή Modify, Shape, Convert Lines to Fills.
Ακόμη καλύτερα, κρατήστε τα πράγματα απλά σχεδιάζοντας μόνο γραμμές, μόνο γεμίσματα, ή και τα δύο, και στα δύο καρέ-κλειδιά.
Παραμείνετε Εξω από την Επικράτεια του Flash Όταν ζητάτε από το Flash να παράγει μία ομάδα ενδιάμεσων καρέ, το πρόγραμμα χρωματίζει αυτά τα καρέ στο Διάγραμμα Ροής Χρόνου είτε με μπλε χρώμα (εάν βασίστηκε στην κίνηση - Motion Tween), είτε με πράσινο (εάν βασίστηκε στο σχήμα - Shape Tween).
Αυτά τα ενδιάμεσα (interpolated όπως τα αποκαλεί το Flash) καρέ, είναι η επικράτεια του Flash.
Γενικά, θα πρέπει να παραμένετε έξω από την επικράτεια του Flash.
Πρώτα απ' όλα, μπορείτε να σχεδιάσετε κάτι μόνο στα καρέ-κλειδιά - όχι στην επικράτεια του Flash.
Επίσης, στα ενδιάμεσα καρέ ενός βασιζόμενου στο σχήμα animation δεν μπορείτε καν να επιλέξετε αντικείμενα όταν ο ενδείκτης τρέχοντος καρέ βρίσκεται στην επικράτεια του Flash. (Ωστόσο, όπως είδατε στο Κεφάλαιο 8 με το βασιζόμενο στην κίνηση animation, μπορείτε να μετακινήσετε τα σύμβολα των ενδιάμεσων καρέ, μία ενέργεια η οποία προσθέτει επιπλέον καρέ-κλειδιά).
Δεν μπορείτε να κάνετε καμία ζημιά στα βασιζόμενα στο σχήμα ενδιάμεσα καρέ, αλλά εάν προσπαθήσετε να τα τροποποιήσετε το αποτέλεσμα θα είναι απογοητευτικό.
Δεν μπορείτε να σχεδιάσετε τίποτα πάνω τους, και δεν μπορείτε να επιλέξετε αντικείμενα.
Ο καλύτερος τρόπος για να αντιμετωπίσετε αυτά τα καρέ είναι θεωρώντας τα σαν χώρο κυριαρχίας του Flash - όχι δικό σας.
Εσείς είστε υπεύθυνοι για τα καρέ-κλειδιά και το Flash είναι υπεύθυνο για τα ενδιάμεσα καρέ.
Μήπως Είναι Αρκετό Ενα Βασιζόμενο στην Κίνηση Animation;
Είναι εύκολο να αγαπήσει κανείς τη δυνατότητα αυτόματης παραγωγής ενδιάμεσων καρέ με βάση το σχήμα.
Καμία άλλη λειτουργία του Flash δεν είναι τόσο εντυπωσιακή.
Μπορείτε να τη χρησιμοποιείτε οποτεδήποτε το κρίνετε απαραίτητο.
Ωστόσο, δεδομένου ότι τα βασιζόμενα στο σχήμα animation είναι από τη φύση τους λιγότερο αποτελεσματικά απ' ότι τα βασιζόμενα στην κίνηση animation (παράγουν μεγαλύτερο μέγεθος αρχείου και έχουν μειωμένη ταχύτητα αναπα​ραγωγής), είναι προτιμότερο να επιλέγετε το βασιζόμενο στην κίνηση animation οποτεδήποτε μπορείτε.
Εάν μπορείτε να πάρετε το ίδιο αποτέλεσμα και με τις δύο μεθόδους, θα πρέπει να προτιμάτε το βασιζόμενο στην κίνηση animation.
Ας υποθέσουμε ότι θέλετε να μεταμορφώσετε έναν μπλε κύκλο σε κόκκινο τετράγωνο.
Σ' αυτή την περίπτωση μπορείτε να τα καταφέρετε μόνο με ένα βασιζόμενο στο σχήμα animation, επειδή αλλάζει πραγματικά το σχήμα του αντικειμένου σας.
Ωστόσο, εάν θέλετε να μετατρέψετε απλώς έναν μπλε κύκλο σε κόκκινο, είναι προτιμότερο να χρησιμοποιήσετε βασιζόμενο στην κίνηση animation.
Σχεδιάστε έναν κύκλο, μετατρέψτε τον σε σύμβολο, εισάγετε ένα καρέ-κλειδί παρα​κάτω στο Διάγραμμα Ροής Χρόνου, χρησιμοποιήστε την παλέτα Properties για να καθορίσετε την απόχρωση του κύκλου (Tint) στο δεύτερο καρέ-κλειδί και επιλέξτε βασιζόμενη στην κίνηση παραγωγή ενδιάμεσων καρέ (Tween: Motion) για το πρώτο καρέ-κλειδί.
Για να δημιουργήσετε το ίδιο animation με βασιζόμενη στο σχήμα παραγωγή ενδιάμεσων καρέ θα έπρεπε να σχεδιάσετε έναν κύκλο (χωρίς να τον μετατρέψετε σε σύμβολο), να εισάγετε ένα καρέ-κλειδί παρακάτω στο Διάγραμμα Ροής Χρόνου και κατόπιν να γεμίσετε τον κύκλο στο δεύτερο καρέ-κλειδί με ένα νέο χρώμα και να επιλέξετε βασιζόμενη στο σχήμα παραγωγή ενδιάμεσων καρέ (Tween: Shape) στην παλέτα Properties για το πρώτο καρέ-κλειδί.
Το αποτέλεσμα είναι το ίδιο, αλλά το βασιζόμενο στην κίνηση animation είναι προτιμότερο, επειδή έχετε μόνο μία έκδοση του κύκλου (σαν σύμβολο) και κατά συνέπεια μικρότερο μέγεθος αρχείου.
Σε ορισμένες περιπτώσεις θα είναι φανερό από την αρχή ποια είναι η καταλληλότερη μέθοδος για την παραγωγή των ενδιάμεσων καρέ ενός animation.
Εάν έχετε κάτι το οποίο κινείται απλώς, ή αλλάζει χρώμα, τότε η βασιζόμενη στην κίνηση παραγωγή ενδιάμεσων καρέ είναι καταλληλό​τερη.
Εάν έχετε δραστικές αλλαγές στο σχήμα ενός αντικειμένου, τότε η βασιζόμενη στο σχήμα παραγωγή ενδιάμεσων καρέ είναι απαίτηση.
Ωστόσο, σε ορισμένες περιπτώσεις αυτό δε θα είναι άμεσα εμφανές.
Για παράδειγμα, μπορείτε να αλλάξετε δραστικά το σχήμα ενός συμβόλου χρησιμοποιώντας περιστροφή, κλιμάκωση, ή, ακόμη περισσότερο, στρέβλωση (κλίση με τις πλευρικές λαβές).
Στην Εικόνα 9.3 παρατηρήστε ότι έχουμε παραμορφώσει σημαντικά αρκετά υποδείγματα του ίδιου συμβόλου’ η βασιζόμενη στην κίνηση παραγωγή ενδιάμεσων καρέ θα ήταν επαρκής για ένα animation μεταξύ οποιωνδήποτε δύο από αυτά τα σύμβολα.Αν και θα πρέπει να προτιμάτε τη βασιζόμενη στην κίνηση παραγωγή ενδιάμεσων καρέ οποτε​δήποτε μπορείτε, μην ξεχνάτε τις τεχνικές με τα καρέ-κλειδιά που παρουσιάστηκαν στο Κεφάλαιο 7.
Ορισμένα στρατηγικά σχεδιασμένα και τοποθετημένα καρέ-κλειδιά μπορεί να είναι πιο αποτελεσματικά από μία ομάδα αυτόματα παραγόμενων ενδιάμεσων καρέ.
Eικόνα 9.3 Πολλαπλά υποδείγματα του ίδιου συμβόλου μπορούν να παραμορφωθούν δραστικά και να χρησιμοποιηθούν για την παραγωγή ενδιάμεσων καρέ με βάση την κίνηση.
Βελτίωση των Βασιζόμενων στο Σχήμα Animation Τα ενδιάμεσα καρέ σ' ένα βασιζόμενο στο σχήμα animation δεν παράγονται πάντα με τον αναμενόμενο τρόπο.
Ακόμη κι αν ακολουθήσετε όλες τις υποδείξεις που παρουσιάστηκαν παραπάνω, μπορεί να πάρετε απρόβλεπτα ή ανεπιθύμητα αποτελέσματα.
To Flash διαθέτει μία ειδική επιλογή με την οποία μπορείτε να πείτε στο πρόγραμμα τι ακριβώς θέλετε να επιτύχετε.
Η επιλογή αυτή αποκαλείται Shape Hint (σημείο ελέγχου σχήματος) και μπορεί να σας βοηθήσει να επιτύχετε το σωστό animation.
Σημεία Ελέγχου Σχημάτων Ένα Σημείο Ελέγχου Σχήματος (Shape Hint) σας δίνει έναν τρόπο για να πείτε στο Flash πώς ακριβώς θέλετε να αντιστοιχίσετε ένα σημείο ενός σχήματος με ένα άλλο σημείο κατά την βασιζόμενη στο σχήμα παραγωγή ενδιάμεσων καρέ.
Θα θέλετε να χρησιμοποιείτε σημεία ελέγχου σχημάτων όταν το Flash παράγει ανεπιθύμητα αποτελέσματα.
Σ' αυτή την ενότητα θα μάθετε πώς να χρησιμοποιείτε σημεία ελέγχου σχημάτων.
Εργασία: Χρήση Σημείων Ελέγχου Σχημάτων για τη Δημιουργία Καλύτερου Animation
Σε ένα νέο αρχείο, σχεδιάστε ένα τέλειο τετράγωνο με το εργαλείο Ορθογωνίων (κρατήστε πατημένο το πλήκτρο Shift καθώς σέρνετε).
Στο καρέ 25 του Διαγράμματος Ροής Χρόνου, εισάγετε ένα καρέ-κλειδί (κάντε κλικ στο καρέ 25 του Διαγράμματος Ροής Χρόνου και πατήστε F6, ή επιλέξτε την εντολή Insert, Timeline, Keyframe).
Αλλάξτε το σχήμα του καρέ 25 σε ένα τρίγωνο.
Αυτό μπορείτε να το κάνετε σχεδιάζοντας εξαρχής το τρίγωνο στο καρέ 25 και χρησιμοποιώντας τους ενδείκτες της λειτουργίας Onion Skin για να ευθυγραμμίσετε το τρίγωνο με το τετράγωνο.
Επειδή θέλουμε το τρίγωνο να είναι όσο το δυνατόν παρόμοιο με το τετράγωνο, δοκιμάστε την ακόλουθη μέθοδο.
Στο καρέ 25, σχεδιάστε μία κατακόρυφη γραμμή η οποία δε θα ενώνεται με το τετράγωνο.
Ενεργοποιήστε το εργαλείο Επιλογής (βεβαιωθείτε ότι είναι ενεργοποιημένη η Έλξη), κάντε κλικ μία φορά στη γραμμή για να την επιλέξετε και κατόπιν κάντε κλικ στο μέσο της γραμμής και κρατήστε πατημένο το πλήκτρο του ποντικιού. (Βεβαιωθείτε ότι εμφανίζεται το εικονίδιο κύκλου που υποδεικνύει ότι έχετε πιάσει το μέσο - εάν όχι, προσπαθήστε ξανά να επιλέξετε το μέσο της γραμμής).
Σύρετε τη γραμμή έτσι ώστε το μέσο της να συμπέσει με το μέσον της πάνω πλευράς του τετραγώνου, όπως βλέπετε στην Εικόνα 9.4.
Κάντε κλικ έξω από τη γραμμή και κατόπιν κάντε κλικ στην πάνω αριστερή γωνία του τετραγώνου.
Σύρετέ τη μέχρι να συμπέσει με τη γραμμή που διχοτομεί το τετράγωνο.
Κάντε το ίδιο πράγμα για την πάνω δεξιά γωνία του τετραγώνου.
Επιλέξτε και διαγράψτε τα πλεονάζοντα τμήματα της κατακόρυφης γραμμής.
Eικόνα 9.4 Σέρνοντας την κατακόρυφη γραμμή με ενεργοποιημένη την Έλξη μπορείτε να την ευθυγραμμίσετε με ακρίβεια ως προς το τετράγωνο.
Ορίστε την επιλογή Tweening για το πρώτο καρέ-κλειδί σε Shape και ξεφυλλίστε τα καρέ για να δείτε το αποτέλεσμα.
Κατά πάσα πιθανότητα το αποτέλεσμα δε θα είναι το αναμενόμενο.
Αυτή είναι η ευκαιρία σας για να χρησιμοποιήσετε σημεία ελέγχου σχημάτων.
Τοποθετήστε τον κόκκινο ενδείκτη τρέχοντος καρέ στο καρέ 1 και κατόπιν επιλέξτε την εντολή Modify, Shape, Add Shape Hint (ή πατήστε Ctrl+Shift+H).
Παρατηρήστε τον μικρό κόκκινο κύκλο με το γράμμα a (ένα σημείο ελέγχου σχήματος).
Προσωρινά, μετακινήστε τον ενδείκτη τρέχοντος καρέ στο καρέ 25 και παρατηρήστε ότι υπάρχει επίσης ένα σημείο ελέγχου σχήματος σ' αυτό το καρέ.
Βεβαιωθείτε ότι βρίσκεστε στο καρέ 1 και ότι είναι ενεργοποιημένη η Έλξη (επιλέξτε View, Snapping, Snap to Objects).
Σύρετε το σημείο ελέγχου σχήματος έτσι ώστε να ευθυγραμμιστεί με την πάνω αριστερή γωνία του τετραγώνου. (Στην Εικόνα 9.5 το σημείο ελέγχου σχήματος συνεχίζει να είναι κόκκινο, γεγονός το οποίο υποδεικνύει ότι δεν έχετε αντιστοιχίσει αυτό το σημείο σ' ένα άλλο).
Eικόνα 9.5 Αν και έχουμε προσθέσει ένα σημείο ελέγχου στο πρώτο καρέ-κλειδί, αυτό συνεχίζει να εμφανίζεται κόκκινο επειδή δεν έχουμε καθορίσει αντίστοιχο σημείο στο τελικό καρέ-κλειδί.
Μεταβείτε στο καρέ 25 και τοποθετήστε το σημείο ελέγχου σχήματος a έτσι ώστε να ευθυγραμμίζεται με το μέσον της αριστερής πλευράς του τριγώνου.
Παρατηρήστε ότι το σημείο ελέγχου σχήματος γίνεται πράσινο, γεγονός το οποίο υποδεικνύει ότι έχει αντιστοι​χιστεί.
Επίσης, αφού επιστρέψετε στο καρέ 1, το σημείο ελέγχου σχήματος εμφανίζεται με κίτρινο χρώμα, υποδεικνύοντας ότι έχει αντιστοιχιστεί.
Ξεφυλλίστε τα καρέ για να δείτε το αποτέλεσμα - εάν δείχνει καλό, δε χρειάζεται να προσθέσετε επιπλέον σημεία ελέγχου σχήματος. (Σ' αυτή τη συγκεκριμένη άσκηση το αποτέλεσμα πιθανότατα θα δείχνει χειρότερο).
Στο καρέ 1, προσθέστε ένα ακόμα σημείο ελέγχου σχήματος (πατήστε Ctrl+Shift+H), το οποίο παίρνει αυτόματα το όνομα b.
Τοποθετήστε το στην πάνω δεξιά γωνία του τετραγώνου.
Στο καρέ 25, αντιστοιχίστε το δεύτερο σημείο ελέγχου σχήματος (b) έτσι ώστε να ευθυ​γραμμίζεται με το μέσον της δεξιάς πλευράς του τριγώνου, όπως βλέπετε στην Εικόνα 9.6.
Eικόνα 9.6 Το δεύτερο σημείο ελέγχου σχήματος (b) ευθυγραμμίζεται με το μέσον της δεξιάς πλευράς του τριγώνου στο δεύτερο καρέ-κλειδί.
Στο σημείο αυτό το αποτέλεσμα θα πρέπει να είναι πολύ καλύτερο.
Τρέξτε δοκιμαστικά την ταινία σας (Test Movie) για να το εξακριβώσετε.
Χρήσιμες Πληροφορίες για τα Σημεία Ελέγχου Σχήματος Στην παραπάνω άσκηση, η πιο χρονοβόρα διαδικασία ήταν η δημιουργία του τριγώνου έτσι ώστε να ταιριάζει με το τετράγωνο.
Η προσθήκη των σημείων ελέγχου σχήματος ήταν σχετικά απλή υπόθεση.
Συνήθως θα είναι σχετικά εύκολο να εξακριβώσετε τις σωστές θέσεις για τα σημεία ελέγχου.
Σκεφτείτε το ως εξής: Ουσιαστικά λέτε στο Flash ότι "το τάδε σημείο του αρχικού σχήματος θα πρέπει να ταιριάξει με το δείνα σημείο του τελικού σχήματος".
Αφού προσθέσετε ένα σημείο ελέγχου σχήματος, το σημείο στο οποίο το τοποθετήσατε στο πρώτο καρέ-κλειδί μεταφέρεται στο αντίστοιχο σημείο του τελικού καρέ-κλειδιού.
Παρακολου​θήστε προσεκτικά τα σημεία κατά τη διάρκεια που ξεφυλλίζετε τα καρέ.
Ακολουθούν ορισμένες ακόμη λεπτομέρειες για τα σημεία ελέγχου σχήματος, τις οποίες αξίζει να γνωρίζετε: · Δεν μπορείτε να προσθέσετε σημεία ελέγχου σχήματος παρά μόνο εάν βρίσκεστε στο πρώτο καρέ-κλειδί μιας ομάδας αυτόματα παραγόμενων ενδιάμεσων καρέ με βάση το σχήμα.
Με άλλα λόγια, θα πρέπει να έχετε δημιουργήσει ήδη τα ενδιάμεσα καρέ και να βρίσκεστε στο πρώτο καρέ-κλειδί. · Μπορείτε να χρησιμοποιείτε την εντολή View, Show Shape Hints για να κάνετε αόρατα τα σημεία ελέγχου που έχετε καθορίσει (χωρίς να τα απενεργοποιήσετε). · Τα σημεία ελέγχου σχήματος αναγνωρίζονται μόνο αφού αντιστοιχιστούν σε σημεία του πρώτου και τελευταίου καρέ-κλειδιού.
Αφού αντιστοιχιστούν, αλλάζουν χρώμα. · Μπορείτε να διαγράφετε τα σημεία ελέγχου σχήματος ένα προς ένα είτε όλα μαζί με δεξί κλικ πάνω στο σημείο και Remove Hint ή Remove All Hints, αντίστοιχα (ή με την εντολή Modify, Shape, Remove All Hints). · Τα σημεία ελέγχου σχήματος μπορούν να χρησιμοποιούνται μόνο με ένα ζεύγος καρέ-κλειδιών!
Ακριβώς όπως τα ενδιάμεσα καρέ παράγονται μόνο για δύο συγκεκριμένα καρέ-κλειδιά ανά πάσα στιγμή, τα σημεία ελέγχου σχήματος δουλεύουν μόνο μεταξύ δύο συγκεκριμένων καρέ-κλειδιών.
Ωστόσο, τα σημεία ελέγχου σχήματος δεν μπορούν να με​ταφέρονται από ένα καρέ-κλειδί σε ένα δεύτερο και κατόπιν σ' ένα τρίτο.
Στην προη​γούμενη εργασία μπορεί να θέλατε να προσθέσετε ένα τρίτο καρέ-κλειδί για να μετατρέ​ψετε το τρίγωνο ξανά σε τετράγωνο.
Εάν θέλετε να αντιστοιχίσετε τα σημεία ελέγχου σχήματος από ένα καρέ-κλειδί σ' ένα άλλο και κατόπιν σ' ένα τρίτο, θα πρέπει να έχετε τέσσερα καρέ-κλειδιά.
Χρησιμοποιήστε ένα σημείο ελέγχου σχήματος από το πρώτο στο δεύτερο και κατόπιν από το τρίτο στο τέταρτο.
Δείτε την Εικόνα 9.7.
Eικόνα 9.7 Ένα σημείο ελέγχου σχήματος απαιτεί δύο καρέ-κλειδιά.
Για να συνεχίσετε από ένα τμήμα του animation στο επόμενο, τοποθετήστε δύο πανομοιότυπα καρέ-κλειδιά το ένα δίπλα στο άλλο και χρησιμοποιήστε τα σημεία ελέγχου στα δύο ζεύγη των καρέ-κλειδιών.
Λόγοι για να Αποφεύγετε τα Βασιζόμενα στο Σχήμα Animation Ο καλύτερος λόγος για να αποφύγετε τα βασιζόμενα στο σχήμα animation είναι ότι σε ορισμένες περιπτώσεις δε θα τα χρειάζεστε.
Από τη φύση τους, τα βασιζόμενα στο σχήμα animation δημιουργούν μεγαλύτερα αρχεία.
Όταν εισάγετε ένα καρέ-κλει​δί, το περιεχόμενο του προηγούμενου καρέ-κλειδιού αντιγράφεται στο νέο καρέ-κλειδί.
Εάν έχετε ένα τετράγωνο σχήμα στο πρώτο καρέ-κλειδί και εισάγετε ένα δεύτερο καρέ-κλειδί, το αποτέλε​σμα είναι δύο αντίγραφα του τετραγώνου.
Συγκρίνετέ το αυτό με το αποτέλεσμα που δίνει η βασιζόμενη στην κίνηση παραγωγή ενδιάμεσων καρέ όταν έχετε ένα σύμβολο τετραγώνου στο πρώτο καρέ-κλειδί και εισάγετε ένα νέο καρέ-κλειδί.
Σ' αυτή την περίπτωση έχετε δύο αντίγραφα του ίδιου συμβόλου, αλλά επειδή αυτό είναι αποθηκευμένο στη Βιβλιοθήκη, το αρχείο του Flash αποθηκεύει μόνο την πρωτότυπη έκδοση του συμβόλου του τετραγώνου.
Πριν καν επιλέξετε τη μέθοδο παραγωγής των ενδιάμεσων καρέ, τα δύο καρέ-κλειδιά που χρειάζεστε για τη βασιζόμενη στο σχήμα παραγωγή ενδιάμεσων καρέ έχουν ήδη δημιουργήσει μεγαλύτερο αρχείο.
Εάν προσθέσετε σ' αυτό όλα τα άλλα πράγματα που απαιτούνται για ένα πολύπλοκο βασιζόμενο στο σχήμα animation, το αποτέλεσμα σημαίνει σίγουρα μεγαλύτερο μέγεθος αρχείου.
Το βασιζόμενο στο σχήμα animation είναι επίσης δυσκολότερο στη συντήρηση για τον δημιουργό.
Εάν έχετε πολλά σημεία ελέγχου σχήματος, είναι ακόμη πιο δύσκολο.
Επειδή το βασιζόμενο στην κίνηση animation χρησιμοποιεί εκτενώς τη Βιβλιοθήκη, μπορείτε να εκμεταλλευτείτε όλες τις λειτουργίες παραγωγικότητας της Βιβλιοθήκης.
Μην χρησιμοποιείτε βασιζόμενο στο σχήμα animation αν δεν είναι απαραίτητο.
To Flash υποστηρίζει σε πολύ μεγάλο βαθμό τον ήχο, αλλά δε διαθέτει κάποιον εσωτερικό τρόπο για τη δημιουργία ή καταγραφή ήχων.
Θα πρέπει είτε να βρίσκετε "έτοιμους για χρήση" ήχους, είτε να χρησιμοποιείτε ειδικό λογισμικό δημιουργίας/εγγραφής ήχου.
Με απλά λόγια, αυτό σημαίνει ότι στο Flash μπορείτε να εισάγετε ήχους, αλλά δεν μπορείτε να τους δημιουργείτε εκ του μηδενός.
Δύο είναι τα βασικά βήματα που απαιτούνται για την ενσωμάτωση ήχου σε μία ταινία του Flash.
Κατ' αρχήν θα πρέπει να εισάγετε (import) τον ήχο.
Κατόπιν θα πρέπει να αποφασίσετε πού και πώς θα τον χρησιμοποιήσετε.
Η διαδικασία μοιάζει με την εισαγωγή bitmap γραφικών (όπως μάθατε στο Κεφάλαιο 3).
Όταν εισάγετε έναν ήχο, αυτός αποθηκεύεται στη Βιβλιοθήκη, όμοια με ένα εισαγόμενο bitmap γραφικό.
Αλλά ένας ήχος διαφέρει από ένα σύμβολο της Βιβλιοθήκης.
Εν αντιθέσει με τα σύμβολα, τα αντικείμενα ήχου που καταχωρίζονται στη Βιβλιοθήκη περιέχουν όλες τις ιδιότητες και τα χαρακτηριστικά ενός συγκεκριμένου ήχου. 10.1.1 Υποστηριζόμενες Μορφές Αρχείων Ήχου To Flash μπορεί να εισάγει ψηφιακό ήχο με τις ακόλουθες μορφές αρχείων:
Το μόνο πρόβλημα είναι ότι εάν δεν έχετε εγκατεστημένο το QuickTime, δεν μπορείτε να εισάγετε αρχεία ήχου AIF στα Windows, ενώ σε Macintosh δεν μπορείτε να εισάγετε αρχεία ήχου WAV.
Μπορείτε να μεταφέρετε και να εγκαταστήσετε το δωρεάν λογισμικό QuickTime από τη διεύθυνση www.apple.com.
Αφού το εγκαταστήσετε, μπορείτε να εισάγετε αρχεία ήχου σε οποιαδήποτε από τις προαναφερθείσες μορφές.
Ποια μορφή ήχου είναι η καλύτερη;
Γενικά, αυτό δεν έχει σημασία.
Θα πρέπει απλά να ξεκινάτε με την καλύτερη δυνατή ποιότητα ήχου.
Μεταξύ των μορφών AΙF και WAV δεν υπάρχουν εγγενείς διαφορές στην ποιότητα.
Ένα αρχείο ήχου υψηλής ποιότητας σε μορφή AIF είναι λειτουργικά ισοδύναμο με ένα αρχείο ήχου WAV.
Ωστόσο, τα αρχεία ΜΡ3 εμπεριέχουν πάντα έναν βαθμό συμπίεσης, οπότε σε τελική ανάλυση η μορφή αυτή δεν είναι η καλύτερη για τον ήχο.
Υπάρχουν όμως δύο πολύ έγκυροι λόγοι για να χρησιμοποιείτε τα αρχεία ήχου ΜΡ3: · Το μόνο πηγαίο υλικό που διαθέτετε είναι σε μορφή ΜΡ3. · To MP3 αρχείο σας έχει συμπιεστεί (καθ’ όσον γνωρίζετε) με τον καλύτερο τρόπο.
Τα αρχεία ΜΡ3 δεν πρόκειται να γίνουν χειρότερα αφού τα εισάγετε στο Flash, αλλά σίγουρα δεν πρόκειται να γίνουν καλύτερα.
Επιπλέον, ορισμένα αρχεία ΜΡ3 δεν είναι εξαρχής καλά.
Θα μάθετε περισσότερα για τον ψηφιακό ήχο παρακάτω σ' αυτό το κεφάλαιο στην ενότητα με τίτλο "Τα Βασικά του Ψηφιακού Ήχου".
Για την ώρα αρκεί να ξέρετε ότι μπορείτε να εισάγετε τις παραπάνω μορφές αρχείων ήχου στο Flash.
Αλλά τι γίνεται με τα κανονικά CDs μουσικής;
Τα κομμάτια ενός CD μουσικής δεν είναι σε μορφή WAV, AIF, ή ΜΡ3, οπότε δεν μπορείτε να τα χρησιμοποιήσετε απευθείας.
Ευτυχώς, τα περισσότερα προγράμματα επεξεργασίας ήχου σας δίνουν τη δυνατότητα να εξάγετε κομμάτια από ένα CD μουσικής και να τα αποθηκεύσετε σε μορφή αρχείου WAV ή AIF.
Φυσικά, θα πρέπει να αντιληφθείτε ότι προκύπτει ένα σημαντικό πρόβλημα όσον αφορά στα πνευματικά δικαιώματα και τα δικαιώματα αναπαραγωγής, όταν χρησιμοποιείτε ήχους από ένα CD το οποίο κυκλοφορεί στο εμπόριο.
Εργασία: Εισαγωγή ενός Ήχου Η διαδικασία που απαιτείται για την εισαγωγή ήχων στο Flash είναι πολύ απλή.
Ακολουθήστε τα παρακάτω βήματα:
Σε ένα νέο αρχείο επιλέξτε την εντολή File, Import, Import to Stage και κατόπιν επιλέξτε το αρχείο ήχου που θέλετε να εισάγετε. (Στα Windows, πιθανότατα θα βρείτε αρκετά αρχεία ήχου WAV στον φάκελο C:\Windows\Media).
Μπορείτε να φιλτράρετε τα αρχεία που παρουσιάζονται στο παράθυρο διαλόγου Import επιλέγοντας All Sound Formats από την αναδιπλούμενη λίστα επιλογής τύπου αρχείου, όπως βλέπετε στην Εικόνα 10.1.
Αφού επιλέξετε ένα αρχείο ήχου και κάνετε κλικ στο ΟΚ για να κλείσετε το παράθυρο διαλόγου Import, πιθανότατα δε θα δείτε, ούτε και θα ακούσετε κάτι διαφορετικό.
Ωστόσο, ο επιλεγμένος ήχος έχει εισαχθεί και βρίσκεται πλέον στη Βιβλιοθήκη.
Ανοίξτε το παράθυρο της Βιβλιοθήκης (πατήστε Ctrl + L) για να τον δείτε.
Τώρα που η ταινία σας περιέχει το αρχείο ήχου, μπορείτε να χρησιμοποιήσετε αυτό τον ήχο.
Eικόνα 10.1 Όταν εισάγετε ήχο (ή, όσον αφορά σ’αυτό το θέμα, οποιονδήποτε άλλο τύπο μέσου), μπορείτε να φιλτράρετε τους τύπους αρχείων που παρουσιάζει το παράθυρο διαλόγου.
Αν και θα αναβάλουμε την αναλυτική παρουσίαση της χρήσης ήχων για την επόμενη ενότητα, θα πρέπει να γνωρίζετε ότι η διαδικασία είναι πολύ εύκολη.
Ας την κάνουμε τώρα μαζί.
Υπάρχουν δύο βασικοί τρόποι με τους οποίους μπορείτε να χρησιμοποιείτε έναν ήχο σε ένα καρέ-κλειδί.
Ο ένας είναι η αντιγραφή του ήχου από το παράθυρο της Βιβλιοθήκης στο Σκηνικό.
Ωστόσο, η μέθοδος αυτή απαιτεί να έχετε διαθέσιμο ένα επεξεργάσιμο καρέ - ένα μη-κλειδωμένο καρέ το οποίο επισημαίνεται σαν επεξεργάσιμο με το εικονίδιο μολυβιού και ο ενδείκτης τρέχοντος καρέ δεν πρέπει να βρίσκεται σε ένα παραγόμενο αυτόματα από το Flash καρέ.
Η άλλη προσέγγιση απαιτεί να επιλέξετε ένα καρέ-κλειδί (κάντε απλώς κλικ κάτω από το "1" στο Διάγραμμα Ροής Χρόνου) και κατόπιν να ανοίξετε την αναδιπλούμενη λίστα Sound από την παλέτα Properties και να επιλέξετε τον επιθυμητό ήχο (δείτε την Εικόνα 10.2).
Η λίστα αυτή περιλαμβάνει όλους τους ήχους που έχετε εισάγει στην ταινία.
Eικόνα 10.2 Ο εισαγόμενος ήχος εμφανίζεται στη Βιβλιοθήκη, όσο και στην παλέτα Properties.
Τρέξτε δοκιμαστικά την ταινία· θα πρέπει να ακούσετε τον ήχο. (Φυσικά, για να γίνει αυτό ο υπολογιστής σας θα πρέπει να διαθέτει τον κατάλληλο εξοπλισμό - ηχεία και κάρτα ήχου). 10.1.2 Εισαγωγή Ήχου από μία Άλλη Βιβλιοθήκη Η διαδικασία εισαγωγής ενός ήχου σε μία ταινία είναι πολύ απλή υπόθεση.
Ωστόσο, υπάρχει ένας ακόμη τρόπος για να εισάγετε ήχους σε ταινίες του Flash.
Μπορείτε να σύρετε έναν ήχο απευθείας από τη Βιβλιοθήκη μιας άλλης ταινίας του Flash.
Σύρετε την καταχώριση του ήχου από τη Βιβλιοθήκη της άλλης ταινίας στην τρέχουσα, ή σύρετε τον ήχο πάνω στο Σκηνικό (όταν το τρέχον καρέ και το τρέχον επίπεδο είναι ανοικτά για επεξεργασία).
Τώρα που έχετε εισάγει τους ήχους που χρειάζεστε για την ταινία σας, μπορείτε να πειραματι​στείτε με τις διαδικασίες που απαιτούνται για τη σωστή χρήση τους.
Στην πραγματικότητα, υπάρχει μόνο ένα σημείο στο οποίο μπορείτε να χρησιμοποιείτε ήχους στο Flash: τα καρέ-κλειδιά. (Μία εξαίρεση σ' αυτό τον κανόνα είναι η δυνατότητα δυναμικής προσθήκης ήχων μέσω της γλώσσας ActionScript, με την μέθοδο attachSound).
Εάν θέλετε ένας ήχος να αναπαράγεται οποτεδήποτε ο χρήστης τοποθετεί τον δείκτη του πάνω σε ένα κουμπί, θα πρέπει και πάλι να τον τοποθετήσετε σ' ένα καρέ-κλειδί - απλά πρόκειται για ένα καρέ-κλειδί το οποίο σχετίζεται με το κουμπί.
Τώρα που γνωρίζετε ότι οι ήχοι προσαρτώνται σε καρέ-κλειδιά, χρειάζεστε έναν τρόπο για να τους τοποθετήσετε εκεί.
Η παλέτα Properties σας παρέχει έναν τρόπο για να ελέγχετε ποιος ήχος θα αναπαράγεται, και πότε.
To Flash σας παρέχει και άλλα οπτικά στοιχεία με τα οποία μπορείτε να εξακριβώνετε τη θέση των ήχων σας.
Για παράδειγμα, εάν το Διάγραμμα Ροής Χρόνου της ταινίας σας είναι αρκετά μεγάλο, θα βλέπετε την κυματομορφή του ήχου που χρησιμοποιείτε (δείτε την Εικόνα 10.3).
Eικόνα 10.3 Η κυματομορφή του ήχου εμφανίζεται και στο Διάγραμμα Ροής
Ωστόσο, η παλέτα Properties είναι ο καλύτερος τρόπος για να βλέπετε ποιους ήχους έχετε προσθέσει σε ποιο καρέ-κλειδί.
Αλλά όμοια με οποιαδήποτε άλλη παλέτα, η παλέτα Properties εμφανίζει μόνο τον ήχο που χρησιμοποιείται στο επιλεγμένο καρέ-κλειδί.
Είναι πολύ εύκολο να σας παραπλανή​σει αυτή η παλέτα, επειδή είναι εξίσου εύκολο να απο-επιλέξετε ένα καρέ-κλειδί.
Η Εικόνα 10.4 δείχνει σχεδόν πανομοιότυπη με την Εικόνα 10.3.
Ωστόσο, στην Εικόνα 10.4, η παλέτα Properties υποδεικνύει ότι δε χρησιμοποιείται κανένας ήχος.
Εάν κοιτάξετε προσεκτικά το Διάγραμμα Ροής Χρόνου θα δείτε ότι εμφανίζεται μία κυματομορφή ήχου χωρίς να είναι επιλεγμένο κάποιο καρέ-κλειδί.
Συνεπώς, είναι απαραίτητο να κοιτάζετε την παλέτα Properties αφού επιλέξετε ένα συγκεκριμένο καρέ-κλειδί.
Eικόνα 10.4 Η παλέτα Properties μπορεί να σας μπερδέψει.
Εμφανίζει ήχους (ή σας επιτρέπει να τους καθορίσετε) όταν είναι επιλεγμένο ένα καρέ-κλειδί.
Εδώ δεν είναι επιλεγμένο ένα καρέ-κλειδί, οπότε η παλέτα Properties δεν εμφανίζει τίποτα.
Αφού επιλέξετε τον ήχο για το επιλεγμένο καρέ-κλειδί στην παλέτα Properties, μπορείτε να αποφα​σίσετε πώς ακριβώς θέλετε να αναπαράγεται ο ήχος.
Η βασικότερη επιλογή που θα πρέπει να κάνετε για κάθε ήχο είναι η ρύθμιση συγχρονισμού (Sync).
Οι ρυθμίσεις συγχρονισμού ελέγχουν πώς ακριβώς θα αναπαράγεται ένας ήχος - ή, πιο συγκεκριμένα, την προτεραιότητα του ήχου σε σχέση με τα οπτικά στοιχεία του animation.
Πριν δοκιμάσετε τις ρυθμίσεις αυτές, διαβάστε την ακόλουθη λίστα και εξετάστε την Εικόνα 10.5, η οττοία παρουσιάζει επεξηγήσεις τους: · Event (συμβάν).
Αυτή είναι η προεπιλεγμένη ρύθμιση και, γενικά, αντιπροσωπεύει την καλύτερη επιλογή όσον αφορά στην απόδοση, κυρίως για τα ηχητικά εφέ και άλλους "α​ποσπασματικούς" ήχους που σχετίζονται με συγκεκριμένα συμβάντα.
Όταν επιλέγετε τη ρύθμιση Event, οι ήχοι αρχίζουν να αναπαράγονται όταν η ταινία σας φτάνει στο συ​γκεκριμένο καρέ-κλειδί, και συνεχίζουν να αναπαράγονται μέχρι να ολοκληρωθούν.
Οι ή​χοι συμβάντων μπορεί να μην συμπίπτουν με τα οπτικά στοιχεία με τον ίδιο τρόπο στον υπολογιστή κάθε χρήστη.
Οι ήχοι δεν αναπαράγονται γρηγορότερα ή αργότερα (κάτι το οποίο θα τους έκανε να ακούγονται περίεργα), αλλά ένας υπολογιστής με μειω​μένη απόδοση μπορεί να χρειαστεί περισσότερο χρόνο για να εμφανίσει τα οπτικά στοι​χεία της ταινίας.
Υποθέστε ότι έχετε έναν ήχο συμβάντος με διάρκεια ενός δευτερολέ​πτου και η ταχύτητα καρέ της ταινίας σας είναι 12fps.
Αναμένετε ότι κατά τη διάρκεια που αναπαράγεται ο ήχος θα εμφανιστούν 12 καρέ, αλλά ένας αργός υπολογιστής μπο​ρεί να εμφανίσει μόνο 6 καρέ το δευτερόλεπτο, περίπτωση στην οποία ο ήχος θα ολο​κληρωθεί μεν σε ένα δευτερόλεπτο, όπως περιμένατε, αλλά θα έχουν εμφανιστεί μόνο έξι καρέ. · Start (αρχή).
Η ρύθμιση αυτή είναι παρόμοια με την Event, εκτός από το ότι αποτρέπε​ται η αναπαραγωγή πολλαπλών επαναλήψεων του ίδιου ήχου.
Με τη ρύθμιση Event, έ​νας ήχος μπορεί να αναπαραχθεί περισσότερες από μία φορές, τη μία πάνω στην άλ​λη.
Θεωρήστε ότι η ρύθμιση Start ξεκινά την αναπαραγωγή ενός ήχου εάν δεν έχει ξεκι​νήσει ήδη. · Stop (διακοπή, τερματισμός).
Είναι παρόμοια με το σκεπτικό "παύση όλων των ήχων", ε​κτός από το ότι διακόπτει μόνο τον συγκεκριμένο ήχο.
Για παράδειγμα, εάν εισάγετε έ​ναν ήχο με όνομα "background music" και ξεκινήσετε την αναπαραγωγή του με οποιοδή​ποτε μέσο, όταν το Flash φτάσει σε ένα καρέ-κλειδί με τον ίδιο ήχο (background music) και επιλεγμένη τη ρύθμιση Stop, θα σταματήσει μόνο αυτός ο ήχος.
Οποιοιδήποτε άλλοι ήχοι έχουν ξεκινήσει ήδη να αναπαράγονται, θα συνεχίσουν.
Αυτό είναι λίγο περίεργο, ε​πειδή χρησιμοποιείτε και πάλι την παλέτα Properties για να επιλέξετε τον συγκεκριμένο ή​χο, αλλά αυτή τη φορά για να τον διακόψετε. · Stream (συνεχής ροή).
Αναγκάζει τον ήχο να παραμένει τέλεια συγχρονισμένος με το Διάγραμμα Ροής Χρόνου.
Επειδή και σ' αυτή την περίπτωση ο ήχος δεν μπορεί να αναπα​ραχθεί αργότερα, εάν ο υπολογιστής του χρήστη δεν μπορεί να αποδώσει τα καρέ αρ​κετά γρήγορα, το Flash αναγκάζεται να απορρίψει μερικά καρέ.
Οι ήχοι που ορίζονται με τη ρύθμιση συγχρονισμού Stream αρχίζουν να αναπαράγονται στο πρώτο καρέ και συνεχίζουν για όσο χρόνο υπάρχει διαθέσιμος "χώρος" στο Διάγραμμα Ροής Χρόνου.
Με άλλα λόγια, εάν ο ήχος σας έχει διάρκεια τριών δευτερολέπτων και προβάλλετε μία ται​νία στα 12fps, το Διάγραμμα Ροής Χρόνου πρέπει να έχει τουλάχιστον 36 καρέ· αλλιώς, ένα μέρος του ήχου δε θα ακουστεί ποτέ.
Το πλεονέκτημα αυτής της ρύθμισης είναι ότι ο συγχρονισμός θα είναι πάντα ίδιος.
Εάν τοποθετήσετε ένα γραφικό στο καρέ 12, αυτό θα συμπίπτει απόλυτα με το πρώτο δευτερόλεπτο του ήχου σας.
Απλά να θυμάστε ότι όταν χρησιμοποιείτε τη ρύθμιση Stream, θα πρέπει να διασφαλίζετε ότι υπάρχουν ε​παρκή καρέ στο Διάγραμμα Ροής Χρόνου ώστε ο ήχος να αναπαραχθεί στην ολότητά του.
Τέλος, οι ήχοι με τη ρύθμιση Stream μπορούν να αναπαράγονται σε "προεπισκόπηση", καθώς ξεφυλλίζετε τα καρέ, πράγμα το οποίο σας δίνει τη δυνατότητα να εκτελεί​τε συγχρονισμό ήχου με την κίνηση των χειλιών.
Eικόνα 10.5 Για κάθε χρήση ενός ήχου, θα πρέπει να επιλέγετε μία ρύθμιση συγχρονισμού στην παλέτα Properties.
Η απόφαση για τη ρύθμιση συγχρονισμού που θα χρησιμοποιήσετε σε κάθε περίπτωση δεν είναι και τόσο δύσκολη.
Η ρύθμιση Event θα πρέπει να χρησιμοποιείται για σύντομους, "συμπτωματι​κούς" ή "αποσπασματικούς" ήχους - όπως π.χ. οι ήχοι που παράγονται όταν ο δείκτης τοποθε​τείται πάνω σε κουμπιά με εφέ rollover.
Η μουσική υπόκρουση που ακούγεται σε μία ταινία και επαναλαμβάνεται, δε χρειάζεται συγχρονισμό.
Συνεπώς, μπορείτε να χρησιμοποιήσετε τη ρύθμιση Event γι' αυτή.
Η ρύθμιση Start είναι μία πολύ καλή εναλλακτική λύση ως προς την Event και απλά αποτρέπει την αναπαραγωγή πολλαπλών αντιγράφων του ίδιου ήχου το ένα πάνω στο άλλο.
Για παράδειγμα, υποθέστε ότι έχετε μία σειρά πέντε κουμπιών.
Εάν κάθε κουμπί έχει ένα εφέ rollover με τον ίδιο ήχο και ο χρήστης μετακινήσει στα γρήγορα τον δείκτη του πάνω από τα πέντε κουμπιά, ένας ήχος συμβάντος (με τη ρύθμιση Event) θα ακουστεί μία φορά για κάθε κουμπί.
Εάν οι ήχοι είναι πολύ μικρής διάρκειας, αυτό κατά πάσα πιθανότητα είναι σωστό.
Ωστόσο, εάν οι ήχοι έχουν μεγαλύτερη διάρκεια, το αποτέλεσμα θα είναι αποπρο​σανατολιστικό.
Εάν χρησιμοποιήσετε τη ρύθμιση συγχρονισμού Start, μόνο ένα αντίγραφο του ήχου θα ακούγεται ανά πάσα στιγμή, ανεξάρτητα από το πόσο γρήγορα μετακινεί τον δείκτη του ο χρήστης.
Βασικά, οι ρυθμίσεις Start και Event είναι κατάλληλες για την πλειονότητα των ήχων που ενσωματώνετε στις ταινίες σας.
Η ρύθμιση συγχρονισμού Stop είναι ιδιαίτερα χρήσιμη σε ορισμένες περιπτώσεις.
Σας παρέχει έναν τρόπο για να διακόπτετε συγκεκριμένους ήχους.
Η χρήση της μπορεί να είναι λίγο πιο δύσκολη, επειδή η μέθοδος αυτή διακόπτει μόνο έναν ήχο ανά καρέ-κλειδί.
Υποθέστε ότι έχετε έναν ήχο ο οποίος ακούγεται στο παρασκήνιο και όταν ξεκινά ένα animation θέλετε να ακούγεται ένα ειδικό ηχητικό εφέ (και να συνεχίζει να ακούγεται μέχρι να ολοκληρωθεί το animation).
Μπορείτε να τοποθετήσετε αυτό τον ήχο παρασκηνίου σε ένα από τα πρώτα καρέ-κλειδιά του animation και κατόπιν, στο πρώτο καρέ-κλειδί, τοποθετήστε το ηχητικό εφέ και συγχρονίστε το με τη ρύθμιση Event ή Start.
Στο τελευταίο καρέ του animation μπορείτε να τοποθετήσετε το ίδιο ηχητικό εφέ, αλλά με τη ρύθμιση συγχρονισμού Stop.
Με τον τρόπο αυτό, το ηχητικό εφέ θα σταματήσει στο τέλος του animation, αλλά ο ήχος παρασκηνίου θα συνεχίσει.
Τέλος, η ρύθμιση Stream είναι καλή για ένα πράγμα: τον συγχρονισμό οπτικών (γραφικών) στοιχείων με ήχο.
Αυτό είναι ιδιαίτερα χρήσιμο για το animation χαρακτήρων, όταν θέλετε τα χείλη του χαρακτήρα σας να συγχρονίζονται με τη φωνή του.
Όταν προσπαθείτε να συγχρονί​σετε ήχους με εικόνες, μπορείτε να εκμεταλλευτείτε την τεχνική "ξεφυλλίσματος των καρέ" όπως αναφέραμε παραπάνω για να ακούτε τους ήχους που ορίζετε με τη ρύθμιση Stream.
Επειδή οι ήχοι που ορίζονται με τη ρύθμιση Stream ουσιαστικά "κλειδώνονται" στο Διάγραμμα Ροής Χρόνου πιθανότατα δε θα θέλετε να αλλάξετε την ταχύτητα καρέ της ταινίας σας.
Για παράδειγμα, ένας ήχος διάρκειας τριών δευτερολέπτων απαιτεί 36 καρέ στα 12fps.
Εάν κάνετε κάποια προσαρμογή στην ταινία και κατόπιν αλλάξετε την ταχύτητα καρέ στα 24fps, ο ίδιος (διαρκείας τριών δευτερολέπτων) ήχος εκτείνεται πλέον σε εύρος 72 καρέ!
To Flash "εξαπλώνει" αυτόματα τους ήχους που ορίζετε με τη ρύθμιση Stream έτσι ώστε να χρειάζονται και πάλι τρία δευτερόλεπτα όταν αλλάζετε την ταχύτητα καρέ, αλλά το Flash δεν μπορεί να αλλάξει τα γραφικά σας, τα οποία θα προβάλλονται τώρα με διαφορετική ταχύτητα.
Δείτε την Εικόνα 10.6 για ένα "πριν και μετά" παράδειγμα της αλλαγής της ταχύτητας καρέ, μετά από τη δημιουργία ενός animation.
Eικόνα 10.6 Το ίδιο animation με ήχο και ταχύτητα καρέ 24fps (πάνω) και 12fps (κάτω).
Παρατηρήστε ότι τα καρέ-κλειδιά και τα ενδιάμεσα καρέ δεν επηρεάζονται, αλλά ο ήχος χρειάζεται περισσότερο χώρο όταν το Διάγραμμα Ροής Χρόνου προχωρά με ταχύτητα μόνο 12 καρέ ανά δευτερόλεπτο (ο ήχος δε μπορεί να επεκταθεί ή να συρρικνωθεί). 10.2.2 Ρυθμίσεις για Ηχητικά Εφέ Η παλέτα Properties σας παρέχει ορισμένα εντυπωσιακά ηχητικά εφέ τα οποία μπορείτε να εφαρμόζετε σε έναν επιλεγμένο ήχο.
Στην αναδιπλούμενη λίστα Effect θα βρείτε ηχητικά εφέ όπως τα Fade in (άναμμα ήχου) και Fade Out (σβήσιμο ήχου), καθώς επίσης και τα εφέ Fade from Left to Right και Fade from Right to Left (άναμμα ήχου από το αριστερό προς το δεξιό κανάλι και το αντίστροφο).
Για να κατανοήσετε και να προσαρμόσετε αυτές τις ρυθμίσεις μπορείτε να επιλέξετε Custom από τη λίστα, ή να κάνετε κλικ στο κουμπί Edit της παλέτας Properties για να προσπελάσετε το παράθυρο διαλόγου Edit Envelope (επεξεργασία περιβάλλουσας ήχου), όπως βλέπετε στην Εικόνα 10.7.
Eικόνα 10.7 Το παράθυρο διαλόγου Edit Envelope σας επιτρέπει να επιλέξετε ένα από τα έτοιμα ηχητικά εφέ, ή να δημιουργήσετε ένα δικό σας. · Left Channel/Right Channel.
Εμφανίζει διαφορετικές κυματομορφές, εάν ο ήχος σας είναι στερεοφωνικός.
Ακόμη κι αν χρησιμοποιείτε μονοφωνικούς ήχους, το Flash σας δίνει τη δυνατότητα να επιλέξετε το αριστερό ή δεξιό κανάλι για τη δημιουργία "πανοραμικών" εφέ.
Στην περίπτωση μονοφωνικών ηχογραφήσεων θα ακούγεται ο ίδιος ήχος από κά​θε ηχείο - απλά μπορείτε να αλλάζετε την ένταση του ήχου για κάθε ηχείο. · Γραμμές περιβάλλουσας.
Υποδεικνύουν τη στάθμη της έντασης σε οποιαδήποτε συγκε​κριμένη χρονική στιγμή κατά τη διάρκεια του ήχου.
Όταν η γραμμή βρίσκεται στην κορυ​φή, ο ήχος αναπαράγεται με πλήρη ένταση (100%). (Ορισμένα εργαλεία επεξεργασίας ήχου συμπεριφέρονται διαφορετικά, επειδή χρησιμο​ποιούν το μέσον για να υποδείξουν την ένταση 100% και τοποθετούν τις γραμμές υψηλότερα για να υποδείξουν ενισχυμένο ήχο, αλλά αυτό δεν ισχύει στο Flash).
Εάν η περιβάλλουσα αποκτά περισσότερο ύψος καθώς κινείστε προς τα δεξιά, η ένταση του ήχου αυξάνεται. · Λαβές περιβάλλουσας.
Παίζουν έναν ρόλο παρόμοιο με αυτό των καρέ-κλειδιών, αλλά μόνο για τον ήχο.
Εάν θέλετε οι γραμμές της περιβάλλουσας που υποδεικνύουν την έ​νταση να αλλάξουν κατεύθυνση, θα πρέπει να εισάγετε μία λαβή, η οποία λειτουργεί σαν σημείο αλλαγής.
Το μόνο που χρειάζεται να κάνετε είναι κλικ οπουδήποτε πάνω σε μία γραμμή της περιβάλλουσας για να εισάγετε μία λαβή σ' αυτό το σημείο.
Ανεξάρτη​τα από το κανάλι στο οποίο κάνετε κλικ, δημιουργείται μία αντίστοιχη λαβή και στο άλ​λο κανάλι.
Η λαβή στο ένα κανάλι πρέπει να ταιριάζει με τη χρονική στιγμή της λαβής του άλλου καναλιού.
Ωστόσο, η ένταση (ύψος) μπορεί να διαφέρει μεταξύ των δύο. · Time In.
Σας επιτρέπει να καθορίσετε το σημείο από το οποίο θα ξεκινήσει η αναπαρα​γωγή ενός ήχου.
Ουσιαστικά περικόπτετε τον πλεονάζοντα ήχο (ή σιωπή) που υπάρ​χει στην αρχή του αρχείου.
Δε λέτε στον ήχο να ξεκινήσει αργότερα, αλλά ο ήχος που θα ακούσετε θα ξεκινήσει από τη θέση στην οποία τοποθετείτε τον ενδείκτη Time In. · Time Out.
Σας επιτρέπει να περικόψετε ένα τμήμα του ήχου από το τέλος ενός αρχείου ήχου.
Συχνά θα αντιλαμβάνεστε μία στιγμή σιωπής στο τέλος ενός αρχείου ήχου, αλλά ακόμη κι αν δεν ακούτε τίποτα, αυτή η στιγμή σιωπής επαυξάνει το μέγεθος του αρ​χείου!
Μπορείτε να απαλλαχτείτε από αυτό το αχρείαστο βάρος μετακινώντας τον εν​δείκτη Time Out προς τ' αριστερά.
Δεν πρόκειται να καταστρέψετε τον πηγαίο ήχο στη Βιβλιοθήκη, αλλά κατά την εξαγωγή της ταινίας τα μη-χρησιμοποιούμενα τμήματα του ήχου δεν περιλαμβάνονται (με αποτέλεσμα μικρότερο μέγεθος αρχείου). · Stop/Play.
Σας επιτρέπει να εξετάσετε σε προεπισκόπηση όλες τις ρυθμίσεις που έχετε ορίσει.
Αυτό είναι σημαντικό, επειδή αν και η κυματομορφή σας επιτρέπει να εξετάσετε οπτικά έναν ήχο, τελικά, θα θέλετε να κρίνετε το αποτέλεσμα των ρυθμίσεων σας βασι​ζόμενοι στα αυτιά σας. · Zoom In/Out.
Σας επιτρέπει να εφαρμόσετε σμίκρυνση για να εμφανίσετε ολόκληρο τον ήχο στο τρέχον παράθυρο, ή μεγέθυνση για να μεταβείτε σε ένα κοντινό πλάνο από το οποίο μπορείτε να ελέγξετε με ακρίβεια την τοποθέτηση των ενδεικτών Time In/Out, ή των λαβών της περιβάλλουσας του ήχου. · Display Units.
Αλλάζει απλώς τη χρονική μονάδα μέτρησης που εμφανίζεται (στο κεντρι​κό τμήμα) από τιμές ώρας (δευτερόλεπτα) σε καρέ.
Οι τιμές ώρας δεν είναι τόσο χρήσι​μες όταν θέλετε να ταιριάξετε τον ήχο σας με ένα συγκεκριμένο καρέ (στο οποίο συμ​βαίνει κάτι στην οθόνη).
Εάν βλέπετε μία "αιχμή" στη μουσική στο 1 δευτερόλεπτο, θα πρέπει να βασιστείτε στην ταχύτητα καρέ για να υπολογίσετε σε ποιο ακριβώς καρέ α​ντιστοιχεί.
Εάν επιλέξετε σαν μονάδα τα καρέ, το Flash θα κάνει αυτόματα τον υπολογι​σμό για εσάς.
Σε πείσμα όλων των μηχανισμών του παραθύρου διαλόγου Edit Envelope, στην πραγματικότητα θα το χρησιμοποιείτε με τους εξής δύο βασικούς τρόπους: Επιλέγοντας ένα προκαθορισμένο εφέ, ή δημιουργώντας ένα δικό σας.
Στην πραγματικότητα, μπορείτε να ξεκινήσετε με ένα προκαθο​ρισμένο ηχητικό εφέ (π.χ. το Fade In) και κατόπιν να κάνετε αλλαγές σ' αυτό, δημιουργώντας ουσιαστικά ένα δικό σας εφέ.
Χρησιμοποιήστε τα ηχητικά εφέ με όποιον τρόπο πιστεύετε ότι είναι καταλληλότερος για την ταινία σας.
Μετά από κάθε αλλαγή που κάνετε, ακούστε το ηχητικό εφέ κάνοντας κλικ στο κουμπί Play.
Τίποτα απ' όσα μπορείτε να κάνετε εδώ δεν πρόκειται να επηρεάσει το πρωτότυπο αρχείο ήχου που είναι αποθηκευμένο στη Βιβλιοθήκη σας.
Στην πραγματικότητα, μπορείτε να χρησιμοποιήσετε τον ίδιο ήχο περισσότερες από μία φορές σε όλη την έκταση της ταινίας σας, με διαφορετικά ηχητικά εφέ σε κάθε περίπτωση.
Ένα από τα σημαντικότερα πράγματα που πρέπει να θυμάστε είναι ότι οι ενδείκτες Time In και Time Out μπορούν να επιτύχουν σημαντική εξοικονόμηση στο μέγεθος αρχείου.
Μόνο οι ήχοι και τα τμήματα των ήχων που χρησιμοποιούνται πραγματικά θα εξαχθούν στην τελική έκδοση της ταινίας.
Οι μη-χρησιμοποιούμενοι ήχοι που υπάρχουν στην Βιβλιοθήκη και τα τμήματα που κόβετε από την αρχή ή το τέλος ενός χρησιμοποιούμενου ήχου, δεν εξάγονται.
Η κοπή μερικών δευτερολέπτων σιωπής από το τέλος ενός ήχου μπορεί να σημαίνει εξοικονόμηση πολύ περισ​σότερων δευτερολέπτων (ή ολόκληρων λεπτών) σε χρόνο μεταφοράς για το ακροατήριο σας.
Επίσης, η αλλαγή της έντασης του ήχου δεν έχει καμία επίδραση στο μέγεθος αρχείου, οπότε δεν έχει σημασία η προσαρμογή των γραμμών της περιβάλλουσας σε χαμηλότερο επίπεδο. 10.2.3 Ρυθμίσεις Επανάληψης Ήχου Θα παρατηρήσατε ότι η παλέτα Properties διαθέτει το πεδίο Loops, στο οποίο μπορείτε να καθορίσετε το πλήθος των επαναλήψεων για έναν συγκεκριμένο ήχο.
Με την επιλογή αυτή ο ήχος επαναλαμβάνεται κατά το πλήθος των φορών που καθορίζετε χωρίς, ενδιάμεσες παύσεις.
Η επιλογή αυτή είναι ιδανική για τους ήχους που επαναλαμβάνονται καλά.
Ορισμένοι ήχοι επαναλαμβάνονται καλύτερα απ' ότι άλλοι.
Ουσιαστικά, ένας ήχος ο οποίος επαναλαμβάνεται καλά τελειώνει όπως ακριβώς ξεκινά.
Η δημιουργία ήχων που επαναλαμβά​νονται καλά είναι μία τέχνη.
Αν και είναι δυνατό να εισάγετε ένα μεγάλο τραγούδι και να χρησιμοποιήσετε τους ενδείκτες Time In και Time Out για να καθορίσετε ένα ωραίο ηχητικό απόσπασμα το οποίο θα επαναλαμβάνεται καλά (π.χ. το ρεφρέν), αυτό δεν είναι εύκολο.
Κατά πάσα πιθανότητα θα πρέπει να καταφύγετε στη βοήθεια ενός ειδικευμένου τεχνικού για να δημιουργήσετε ένα σωστό ηχητικό απόσπασμα.
Ένας επαγγελματικά προετοιμασμένος ήχος μπορεί να επαναλαμβάνεται τόσο καλά, που ακόμη κι αν τον ακούσετε προσεκτικά, δε θα αντιληφθείτε την επανάληψη.
Επίσης, εάν έχετε έναν ήχο ο οποίος θέλετε να επαναλαμβάνεται καθ' όλη τη διάρκεια της ταινίας (και είστε ικανοποιημένοι από την ποιότητα επανάληψης του), η στάνταρ και συνιστώμενη πρακτική στο Flash είναι η εισαγωγή μιας πολύ μεγάλης τιμής στο πεδίο Loop.
Αν και αυτό δείχνει περίεργο, δουλεύει καλά.
Εάν εισάγετε την τιμή 99999999999, το Flash θα σας ζητήσει να εισάγετε μια τιμή μεταξύ 0 και 65535 (ο μέγιστος υποστηριζόμενος ακέραιος). 10.3 Έλεγχος της Ποιότητας και του Μεγέθους Αρχείου Τώρα που γνωρίζετε πώς να ενσωματώνετε ήχους σε μία ταινία, είναι καιρός να μιλήσουμε για τη βελτιστοποίηση των ήχων κατά την τελική εξαγωγή της ταινίας.
Υπάρχει μία άμεση σχέση μεταξύ της ποιότητας των ήχων και του μεγέθους αρχείου της ταινίας.
Εάν θέλετε την καλύτερη δυνατή ποιότητα ήχου, το μέγεθος αρχείου θα αυξηθεί αναπόφευκτα.
Αντίστροφα, μικρό μέγεθος αρχείου σημαίνει χαμηλότερη ποιότητα ήχου.
Αυτό είναι ένα γεγονός το οποίο δεν μπορείτε να αλλάξετε.
Τελικά, εσείς θα αποφασίσετε ποιος είναι ο καλύτερος συμβιβασμός.
Είναι ο υψηλής ποιότητας ήχος τόσο σημαντικός, ώστε να επιβάλλετε στο ακροατήριο σας μεγαλύτερους χρόνους μεταφοράς;
Είναι ο μειωμένος χρόνος μεταφοράς επαρκής λόγος για να ζητήσετε από το ακροατήριο σας να αγνοήσει τη χαμηλή ποιότητα του ήχου;
Θα πρέπει να λάβετε αυτή την απόφαση μετά από πολλή σκέψη.
Εξερευνώντας το θέμα του ήχου περισσότερο, θα καλύψουμε πρώτα ορισμένες βασικές έννοιες και αρχές για τον ψηφιακό ήχο και κατόπιν θα μάθετε πώς να εφαρμόζετε αυτές τις γνώσεις στις ρυθμίσεις συμπίεσης που σας παρέχει το Flash. 10.3.1 Τα Βασικά του Ψηφιακού Ήχου Στον υπολογιστή, ο ψηφιακός ήχος δεν είναι μία ενιαία και αδιαίρετη οντότητα.
Αντίθετα, ο ψηφιακός ήχος είναι μία σειρά διακριτών τιμών, οι οποίες αποκαλούνται δείγματα (samples).
Η συχνότητα με την οποία εμφανίζονται αυτά τα δείγματα είναι τόσο μεγάλη, που οι άνθρωποι πιστεύουν ότι ακούν έναν συνεχή ήχο.
H ταχύτητα με την οποία καταγράφονται τα δείγματα αποκαλείται συχνότητα δειγματοληψίας (sampling rate).
Φυσικά, οι υψηλότερες συχνότητες (πολλά δείγματα ανά δευτερόλεπτο) παρά​γουν καλύτερο ήχο απ' ότι οι χαμηλότερες συχνότητες.
Για παράδειγμα, όλα τα CD μουσικής έχουν συχνότητα δειγματοληψίας 44,100 hertz, η οποία αναφέρεται συνήθως σαν 44 kilohertz (KHz).
Μία εφαρμογή επεξεργασίας ήχου μπορεί να μετατρέψει ένα τραγούδι σε χαμηλότερη συχνότητα δειγματοληψίας, αλλά η ποιότητά του δε θα είναι και τόσο καλή.
Γιατί να μην χρησιμοποιείτε πάντα την καλύτερη δυνατή συχνότητα δειγματοληψίας;
Απλό.
Κάθε δείγμα καταναλώνει χώρο στον δίσκο και επαυξάνει το μέγεθος αρχείου.
Για παράδειγμα, ένας ήχος με συχνότητα δειγματοληψίας 22,500 Ηz έχει το μισό μέγεθος από τον ίδιο ήχο με συχνότητα δειγματοληψίας 44,100 Hz και μπορεί να ακούγεται σχεδόν το ίδιο καλός.
Επιπρόσθετα με τη συχνότητα δειγματοληψίας, ένας ακόμη παράγοντας ο οποίος επηρεάζει την ποιότητα του ήχου είναι η ανάλυσή του (βάθος bit).
Όπως γνωρίζετε, κάθε pixel στην οθόνη του υπολογιστή σας μπορεί να έχει ένα από 256 διαφορετικά χρώματα όταν το βάθος χρώματος είναι 8 bit, ή ένα από 16.7 εκατομμύρια χρώματα όταν το βάθος χρώματος είναι 24 bit· παρόμοια, κάθε δείγμα ενός καναλιού ήχου μπορεί να έχει διαφορετική στάθμη (θεωρήστε αυτές τις τιμές σαν "τόνους του ήχου").
Ένας ήχος με βάθος 8 bit σημαίνει ότι για κάθε δείγμα, ο ήχος μπορεί να έχει μία από 256 διαφορετικές στάθμες.
Ένας ήχος 16 bit μπορεί να έχει 65,536 διαφορετικές στάθμες.
Όσο υψηλότερο είναι το βάθος bit (η ανάλυση), τόσο καλύτερη είναι η ποιότητα του ήχου. (Παρεμπιπτόντως, τα CDs μουσικής έχουν βάθος 16 bit).
Η συχνότητα δειγματοληψίας και το βάθος bit είναι δύο ανεξάρτητα χαρακτηριστικά του ήχου.
Ένας ήχος μπορεί να έχει υψηλή συχνότητα δειγματοληψίας (π.χ. 44,100 Hertz) αλλά χαμηλό βάθος bit (πιθανώς 8 bit).
Όταν αυξάνετε οποιονδήποτε από τους δύο αυτούς συντελεστές (για να βελτιώσετε την ποιότητα του ήχου), το μέγεθος αρχείου αυξάνεται επίσης.
Ακόμη χειρότερα, ένας στερεοφωνικός ήχος έχει πάντα διπλάσιο μέγεθος από την μονοφωνική έκδοση του ίδιου ήχου (επειδή περιέχει πληροφορίες σε δύο κανάλια).
Τέλος, η διάρκεια του ήχου επηρεάζει άμεσα το μέγεθος αρχείου - ένας μεγαλύτερος ήχος χρειάζεται περισσότερο χώρο για να αποθηκευτεί.
Υπάρχουν τρόποι για να υπολογίσετε με ακρίβεια την επίδραση της συχνότητας δειγματοληψίας και του βάθους bit ενός ήχου.
Ωστόσο, το τελικό συμπέρασμα είναι ότι ο ήχος απαιτεί πάντα πολύ αποθηκευτικό χώρο.
Ένας ήχος διάρκειας ενός λεπτού με ποιότητα CD χρειάζεται περίπου 9 megabytes για την αποθήκευση του!
Το γεγονός ότι ο ήχος ποιότητας CD καταναλώνει τόσο πολύ χώρο, είναι ο λόγος για τον οποίο θα θέλετε σίγουρα να βρείτε έναν καλύτερο τρόπο.
Μία λύση είναι η συμπίεση (compression).
Για παράδειγμα, η συμπίεση ΜΡ3 αναλύει το αρχείο ήχου και βρίσκει τρόπους για να μειώσει το μέγεθος αρχείου με ελάχιστη θυσία στην ποιότητα του.
Χρησιμοποιώντας συμπίεση ΜΡ3 τα 9 megabytes ήχου ποιότητας CD που αναφέραμε παραπάνω θα μπορούσαν να μειωθούν σε 1 περίπου megabyte!
Ακριβώς όπως η συμπίεση JPEG μειώνει το μέγεθος αρχείου εξαλείφοντας τα στοιχεία της εικόνας που δεν πρόκειται να γίνουν αντιληπτά από το ανθρώπινο μάτι, η συμπίεση ΜΡ3 χρησιμοποιεί μία τεχνική για την εξάλειψη των τμημάτων ενός ήχου τα οποία είναι απίθανο να αντιληφθεί το αυτί σας.
Το Flash μπορεί να εκτελεί συμπίεση ΜΡ3 βασιζόμενο στην ποιότητα που θέλετε να έχει ο ήχος σας (συγκεκριμένα, στο βάθος bit).
Η καλύτερη ποιότητα ΜΡ3 που υποστηρίζει το Flash είναι 160Kbps.
Χαμηλότερες τιμές σημαίνουν χαμηλότερη ποιότητα (αλλά επίσης μικρότερο ποσό δεδομένων ανά δευτερόλε​πτο).
Μία τελική σημείωση: όταν ο ήχος ΜΡ3 φτάσει στα 160Kbps (ή οποιαδήποτε στάθμη καθορίζετε), το Flash λαμβάνει τις δικές του αποφάσεις όσον αφορά στην εξισορρόπηση μεταξύ της συχνότητας δειγματοληψίας και του βάθους bit.
Όλη αυτή η θεωρία είναι ενδιαφέρουσα, αλλά πώς μπορείτε να την εφαρμόσετε στην πράξη;
Στο Flash υπάρχουν δύο σημεία στα οποία μπορείτε να καθορίσετε ρυθμίσεις ποιότητας (και, αντιστρόφως ανάλογα, συμπίεσης): το παράθυρο διαλόγου Sound Properties (ιδιότητες ήχου), το οποίο είναι διαφορετικό για κάθε εισαγόμενο ήχο, και την καρτέλα Flash του παραθύρου διαλόγου Publish Settings. 10.3.2.1 Γενικές Ρυθμίσεις Δημοσίευσης Για να ορίσετε την προεπιλεγμένη μορφή ήχου για κάθε ήχο σε μία ταινία του Flash, επιλέξτε την εντολή File, Publish Settings.
Βεβαιωθείτε ότι στην καρτέλα Formats είναι επιλεγμένη η καταχώριση Flash (.swf) και κατόπιν κάντε κλικ στην καρτέλα Flash (Εικόνα 10.8).
Θα δείτε δύο διαφορετικές ρυθμίσεις σ' αυτό το παράθυρο διαλόγου: τις Audio Stream και Audio Event.
H Audio Stream επηρεάζει τους ήχους που χρησιμοποιούν τη ρύθμιση συγχρονισμού Stream, ενώ η Audio Event επηρεάζει τους ήχους που χρησιμοποιούν τη ρύθμιση συγχρονισμού Event (επηρεάζει επίσης τους ήχους που χρησιμοποιούν τη ρύθμιση συγχρονισμού Start, αν και αυτό δεν είναι άμεσα εμφανές).
Εάν κάνετε κλικ στο κουμπί Set, θα δείτε όλες τις διαθέσιμες επιλογές (Εικόνα 10.9).
Η ακόλουθη λίστα παρέχει μία σύντομη περιγραφή για κάθε επιλογή: Δίπλα στις επιλογές Stream και Event υπάρχει ένα κουμπί Set με το οποίο μπορείτε να καθορίσετε ξεχωριστά τη συμπίεση για κάθε κατηγορία ήχων.
Υπάρχουν τέσσερις επιλογές για τη συμπίεση του ήχου.
Με την εξαίρεση της "Raw" (η οποία στην πραγματικότητα δεν είναι συμπίεση), θα πρέπει να καθορίζετε πρόσθετες επιλογές για τη συμπίεση που επιλέγετε.
Για παράδειγμα, δεν μπορείτε να πείτε στο Flash "συμπίεσε τον ήχο χρησιμοποιώντας τη μορφή ΜΡ3" - θα πρέπει να καθορίσετε το ποσό της συμπίεσης ΜΡ3.
Ακολουθεί μία συνοπτική περιγραφή των επιλογών. · Η επιλογή Disable είναι απλή: λέει στο Flash να μην εξάγει κανέναν ήχο.
Όταν επιλέγετε Disable από την αναδιπλούμενη λίστα, δεν υπάρχουν άλλες επιλογές για να καθορίσετε.
Eικόνα 10.8 Η καρτέλα Flash του παραθύρου διαλόγου Publish Settings σας παρέχει έναν τρόπο για να καθορίσετε τις προεπιλεγμένες ρυθμίσεις του ήχου γενικά, για μια ολόκληρη ταινία.
Eικόνα 10.9 Μπορείτε να καθορίσετε το είδος της συμπίεσης για όλους τους ήχους της ταινίας σας μ’αυτό το παράθυρο διαλόγου. · Η επιλογή ADPCM είναι σχεδόν ίδια με την Raw (δείτε παρακάτω), εκτός από το γεγο​νός ότι εκτελεί λίγη περισσότερη συμπίεση.
Οι επιλογές για την συχνότητα δειγματολη​ψίας (Sample Rate) και τη μετατροπή στερεοφωνικού ήχου σε μονοφωνικό (Convert Stereo to Mono) έχουν το αποτέλεσμα που αναφέραμε παραπάνω, αλλά η ADPCM κα​θορίζει το επίπεδο της συμπίεσης.
Οι υψηλότερες τιμές σημαίνουν καλύτερη ποιότητα αλλά όχι τόσο μικρό μέγεθος αρχείου.
Ο μοναδικός ίσως λόγος για να χρησιμοποιήσετε αυτή την επιλογή έναντι της ΜΡ3 είναι εάν θέλετε να διανείμετε την ταινία σας σε μορ​φή κατάλληλη για την έκδοση 3 του Flash Player. · Η επιλογή ΜΡ3 σας παρέχει την καλύτερη δυνατή συμπίεση.
Κατά την εξαγωγή χρησιμοποιήστε πάντα τη ρύθμιση ποιότητας "Best" επειδή δεν επηρεάζει το μέγεθος αρ​χείου αλλά βελτιώνει την ποιότητα.
Ωστόσο, κατά τη διάρκεια που δουλεύετε, θα μπο​ρούσατε να αλλάξετε προσωρινά αυτή τη ρύθμιση σε "Fast", επειδή κάθε φορά που τρέ​χετε δοκιμαστικά μία ταινία (με την εντολή Test Movie), η ταχύτητα είναι καλύτερη.
Η ε​πιλογή Bit Rate καθορίζει πόσα δεδομένα ανά δευτερόλεπτο θα υπάρχουν στο αρχείο ΜΡ3.
Όσο μεγαλύτερη είναι η τιμή, τόσο το καλύτερο.
Στη θεωρία, η τιμή 56Kbps μπο​ρεί να διατηρηθεί από ένα μόντεμ ταχύτητας 56Κ, αν και η πραγματικότητα αποκλίνει πολλές φορές από τη θεωρία επειδή υπάρχουν πολλοί άλλοι παράγοντες οι οποίοι επι​βραδύνουν την ταχύτητα μεταφοράς ενός αρχείου.
Αυτό που μπορείτε να κάνετε είναι να το ελέγξετε μόνοι σας και να χα​μηλώνετε σταδιακά την ταχύτητα bit μέχρι να φτάσετε σε απαράδεκτη ποιότητα ήχου.
Μπορείτε να κρίνετε το αποτέλεσμα τρέχοντας δοκιμαστικά την ταινία.
Εναλλακτικά (ό​πως θα δείτε στην επόμενη ενότητα), μπορείτε να ελέγξετε κάθε ήχο ατομικά. · Η επιλογή Raw αφήνει άθικτους τους ήχους σας, αν και χρειάζεται να καθορίσετε ταχύ​τητα δειγματοληψίας.
Επίσης, εάν επιλέξετε Convert Stereo to Mono, οι στερεοφωνικοί ήχοι θα μειωθούν στο μισό του αρχικού τους μεγέθους. · Τέλος, η επιλογή Speech εφαρμόζει στο αρχείο ήχου συμπίεση προσαρμοσμένη στο φάσμα της ανθρώπινης φωνής.
Και εδώ θα πρέπει να καθορίσετε μόνο τη συχνότητα δειγματοληψίας.
Παρατηρήστε επίσης το πλαίσιο ελέγχου Override Sound Settings.
Η επιλογή αυτή σας επιτρέπει να επιβάλλετε τις ρυθμίσεις που έχετε καθορίσει σε όλους τους ήχους της ταινίας σας, ανεξάρ​τητα από τις ρυθμίσεις εξαγωγής που έχετε καθορίσει ατομικά για τον καθένα.
Στην επόμενη ενότητα θα μάθετε πώς να καθορίζετε ρυθμίσεις ατομικά για κάθε ήχο.
Η επιλογή Override... μπορεί να αποδειχτεί χρήσιμη όταν θέλετε να δημοσιεύσετε ένα μεμονωμένο αντίγραφο για έναν ειδικό σκοπό.
Ας υποθέσουμε ότι θέλετε ένα αντίγραφο της ταινίας για σκοπούς επίδειξης από τον σκληρό σας δίσκο - σ' αυτή την περίπτωση η ταχύτητα μεταφοράς δεν αποτελεί θέμα, οπότε μπορείτε να διαμορφώσετε όλους τους ήχους ώστε να παίζονται με την καλύτερη δυνατή ποιότητα (επιλογή Raw). 10.3.2.2 Ατομικές Ρυθμίσεις Εξαγωγής για Κάθε Ήχο Επιπρόσθετα με τις γενικές ρυθμίσεις που καθορίζετε για τους ήχους, κάθε ήχος που υπάρχει στη Βιβλιοθήκη μπορεί να έχει τις δικές του, ανεξάρτητες ρυθμίσεις, οι οποίες ισχύουν για κάθε αντίγραφο αυτού του ήχου.
Κάντε διπλό κλικ σε έναν ήχο στη Βιβλιοθήκη (ή, από το μενού Options επιλέξτε Properties) για να εμφανίσετε το παράθυρο διαλόγου Sound Properties, όπως βλέπετε στην Εικόνα 10.10.
Αυτό το παράθυρο διαλόγου είναι παρόμοιο με το παράθυρο διαλόγου Bitmap Properties που εξετάσαμε στο Κεφάλαιο 3.
Ακριβώς όπως μπορείτε να έχετε ανεξάρτητες ρυθμίσεις συμπίεσης για κάθε εισαγόμενο bitmap γραφικό, το ίδιο ισχύει και για τους εισαγόμενους ήχους.
Οι ρυθμίσεις είναι πρακτικά πανομοιότυπες με τις ρυθμίσεις του παραθύρου διαλόγου Publish Settings.
Ωστόσο, σ' αυτό το παράθυρο διαλόγου, για κάθε αλλαγή που κάνετε, παρέχονται λεπτομέρειες για την επίδραση της στο μέγεθος αρχείου και στην ποιότητα του ήχου.
Στο κάτω τμήμα του παραθύρου διαλόγου βλέπετε πόσο συμπιέζεται το αρχείο σας μετά από κάθε αλλαγή.
Εάν κάνετε κλικ στο κουμπί Test, το Flash όχι μόνο θα εκτελέσει τη συμπίεση που ζητήσατε, αλλά θ' αρχίσει να παίζει τον ήχο έτσι ώστε να μπορέσετε να ακούσετε την ποιότητά του (παρόμοια με το κουμπί Test για τα bitmap γραφικά).
Τα στοιχεία αυτά σας παρέχουν όλες τις πληροφορίες που χρειάζεστε για να αποφασίσετε ποιες ρυθμίσεις θα χρησιμοποιήσετε.
Μπορείτε να ακούτε τον ήχο κατά τη διάρκεια που εκτιμάτε την επίδραση του στο μέγεθος του αρχείου.
Eικόνα 10.10 Το παράθυρο διαλόγου Sound Properties σας παρέχει έλεγχο σε κάθε ήχο ξεχωριστά.
Το παράθυρο διαλόγου Sound Properties περιλαμβάνει ορισμένες επιπλέον επιλογές τις οποίες θα πρέπει να γνωρίζετε.
Η επιλογή Default χρησιμοποιεί οποιεσδήποτε ρυθμίσεις έχετε καθορίσει στο παράθυρο διαλόγου Publish Settings.
Επίσης, έχετε τη δυνατότητα να αντικαταστήσετε ήχους, ακριβώς όπως μπορείτε να αντικαθιστάτε bitmap γραφικά.
Για παράδειγμα, εάν έχετε τροποποιήσει έναν ήχο σε ένα πρόγραμμα επεξεργασίας ήχων και θέλετε να εισάγετε τον τροποποιημένο ήχο σε αντικατάσταση του αρχικού, κάντε απλώς κλικ στο κουμπί Update (εάν το αρχείο έχει μετακινηθεί, θα σας ζητηθεί να υποδείξετε τη νέα θέση).
Επιπλέον, εάν θέλετε να αντικαταστήσετε έναν ήχο (χωρίς να μπείτε στον κόπο να επαναπροσδιορίσετε κάθε καρέ-κλειδί στο οποίο έχετε χρησιμοποιήσει ήδη αυτό τον ήχο), κάντε κλικ στο Import και επιλέξτε το νέο αρχείο ήχου όταν σας ζητηθεί. 10.3.3 Τεχνικές για Μεγαλύτερη Αποτελεσματικότητα Προφανώς, ο καλύτερος τρόπος για να μειώσετε το μέγεθος αρχείου (σε σχέση με τον ήχο) είναι να αποφύγετε εντελώς τη χρήση του ήχου.
Αν και αυτό μπορεί να ακούγεται εξωπραγματικό, αξίζει να το εξετάσετε σαν πιθανότητα.
Θα πρέπει οπωσδήποτε να αξιολογείτε τη χρησιμότητα κάθε ήχου που χρησιμοποιείτε· εάν διαπιστώσετε ότι δεν προσθέτει κάτι στην ταινία σας, είναι προτιμότερο να τον αφαιρέσετε - αν μη τι άλλο για να μειώσετε το μέγεθος αρχείου.
Τα ανεπιτυχή ή ακατάλληλα ηχητικά εφέ είναι χειρότερα από τα ανεπιτυχή ή ακατάλληλα οπτικά εφέ, επειδή οι ήχοι επαυξάνουν σημαντικά το μέγεθος αρχείου.
Θα πρέπει να είστε πολύ πιο αυστηροί όταν ρωτάτε τον εαυτό σας εάν ένας συγκεκριμένος ήχος είναι πραγματικά απαραίτητος στην ταινία σας.
Αφού αποφασίσετε ότι ένας ήχος είναι απαραίτητος, υπάρχουν ορισμένοι τρόποι για να μειώσετε την επίδραση του στο μέγεθος αρχείου.
Ο καλύτερος τρόπος είναι η περικοπή των παύσεων που μπορεί να υπάρχουν στην αρχή ή στο τέλος του ήχου.
Οι παύσεις επαυξάνουν το μέγεθος αρχείου.
Στην ιδανική περίπτωση, αυτό θα πρέπει να γίνεται πριν εισάγετε τον ήχο στο Flash, αλλά μπορείτε επίσης να το κάνετε στο παράθυρο διαλόγου Edit Envelope το οποίο σας παρουσιάσαμε παραπάνω σ' αυτό το κεφάλαιο.
Ένας άλλος καλός τρόπος για να μειώνετε το μέγεθος αρχείου είναι η χρήση ενός σύντομης διάρκειας ήχου ο οποίος θα επαναλαμβάνεται διαρκώς (loop), αντί για έναν μεγαλύτερης διάρκειας γραμμικό ήχο.
Φυσικά, επαναλαμβάνοντας τον ίδιο ήχο η ταινία σας μπορεί να χαρακτηριστεί μονότονη, αλλά θα εκπλαγείτε από τον χρόνο που μπορείτε να καλύψετε με μία απλή επανάληψη του ήχου.
Τοποθετώντας σε στρατηγικά σημεία μερικούς ήχους συμβάντων, ανεξάρτητα από τον επαναλαμβανόμενο ήχο, το αποτέλε​σμα μπορεί να είναι πολύ ενδιαφέρον.
Πιθανώς η πιο υποκειμενική ερώτηση είναι η εξής: "ποιο επίπεδο συμπίεσης είναι κατάλληλο για τους ήχους;".
Κατ' αρχήν είναι λογικό να ξεκινάτε πάντα με την καλύτερη δυνατή ποιότητα ήχου και κατόπιν να μειώνετε επιλεκτικά το μέγεθος αρχείου και την ποιότητα, όσο και όπως απαιτείται. (Η μόνη εξαίρεση σ' αυτό τον κανόνα είναι τα αρχεία ΜΡ3, τα οποία ξέρετε ότι έχουν ήδη την καλύτερη δυνατή συμπίεση - σ' αυτή την περίπτωση δε θα θέλετε να τα συμπιέσετε ξανά).
Εάν ξεκινήσετε με έναν προβληματικό ήχο, δεν πρόκειται ποτέ να τον κάνετε καλύτερο.
Θα θέλετε πάντα να ξεκινάτε με ήχο κορυφαίας ποιότητας.
Η εύρεση του κατάλληλου επιπέδου συμπίεσης είναι υποκειμενική απόφαση.
Υπάρχει μία κοινή παρεξήγηση για το γεγονός ότι ο ήχος που περιέχει φωνή (π.χ. αφήγηση) "αντέχει" περισσότερη συμπίεση, ενώ η μουσική όχι.
Αυτό δεν είναι σωστό.
Μία καλύτερη γενίκευση θα ήταν να πούμε ότι οι ήχοι που παράγονται από φυσικά στοιχεία (π.χ. ακουστικά όργανα και φωνές) είναι προτιμότερο να διατηρούνται σε υψηλή ποιότητα, ενώ οι "συνθετικοί” ήχοι (π.χ. ο ήχος της ηλεκτρικής κιθάρας ή ενός συνθεσάιζερ) είναι αποδεκτοί και σε χαμηλότερη ποιότητα.
Αυτό ισχύει επειδή οποιοσδήποτε ήχος στον υπολογιστή είναι μία ψευδαίσθηση - προσπαθείτε να κάνετε τον χρήστη να πιστέψει ότι ο ήχος είναι κάτι διαφορετικό, όταν στην πραγματικότητα δεν είναι τίποτα περισσότερο από ηλεκτρονικά δεδο​μένα.
Όταν προσπαθείτε να μιμηθείτε τον ήχο ενός φυσικού στοιχείου, όπως η ανθρώπινη φωνή, το ακροατήριο σας γνωρίζει πολύ καλά πώς υποτίθεται ότι πρέπει να ακούγεται αυτός ο ήχος και μπορεί να παρατηρήσει τη διαφορά εάν ο ήχος δεν είναι σωστός.
Από την άλλη, οι συνθετικοί ήχοι, ακόμα κι αν παραμορφωθούν, ακούγονται σχεδόν τέλειοι.
Τελικά εσείς θα αποφασίσετε ποια ρύθμιση συμπίεσης είναι καταλληλότερη, αφού ελέγξετε προσεκτικά την ποιότητα κάθε ήχου που χρησιμοποιείτε στις ταινίες σας.
Απλά να θυμάστε ότι το λάθος γίνεται πολύ πιο εύκολα αντιληπτό όταν προσαρμόζετε έναν φυσικό ήχο.
Και ένα τελευταίο στοιχείο: Με όλα τα άλλα πράγματα ίσα, ένας μονοφωνικός ήχος “δείχνει” καθαρότερος από έναν στερεοφωνικό ήχο.
Αυτό δε σημαίνει ότι δε θα πρέπει να χρησιμοποιείτε στερεοφωνικό ήχο.
Αντίθετα, θα πρέπει να αντιληφθείτε απλώς ότι για να διατηρήσετε την ποιότητα σε έναν στερεοφωνικό ήχο δε μπορείτε να τον συμπιέσετε τόσο πολύ (και προσθέστε σ’ αυτό το γεγονός ότι ο στερεοφωνικός ήχος έχει διπλάσιο μέγεθος από τον μονοφωνικό).
Συνεπώς, θα πρέπει να είστε απόλυτα σίγουροι ότι χρειάζεστε τον στερεοφωνικό ήχο (και θυμηθείτε επίσης ότι μπορείτε να επιτύχετε μία παρόμοια αίσθηση με μονοφωνικό ήχο, χειριζόμενοι κατάλληλα το αριστερό και δεξιό κανάλι ήχου). 11.1 Η Λειτουργία των Επιπέδων Εάν γνωρίζετε το Photoshop, to Fireworks, ή σχεδόν οποιοδήποτε άλλο εργαλείο ψηφιακής επεξερ​γασίας γραφικών, τότε γνωρίζετε ήδη πώς να χρησιμοποιείτε τα επίπεδα σαν ένα οπτικό εργαλείο για τον έλεγχο της διαστρωμάτωσης των αντικειμένων.
Στο Flash, τα επίπεδα σας παρέχουν την ίδια λειτουργικότητα.
Αλλά όπως ξέρετε ήδη, τα γραφικά μπορούν να τοποθετούνται το ένα πάνω στο άλλο μόνο εάν τα έχετε ομαδοποιήσει ή μετατρέψει σε σύμβολα – γιατί λοιπόν χρειάζεστε τα επίπεδα; 11.1.1 Ο Πραγματικός Σκοπός των Επιπέδων Στο Flash, τα πολλαπλά επίπεδα είναι στην πραγματικότητα πολλαπλά Διαγράμματα Ροής Χρόνου - και σ' αυτό ακριβώς έγκειται η αξία τους.
Οι εικόνες που περιέχονται σε επίπεδα τοποθετούνται πάνω ή κάτω από τις εικόνες των άλλων επιπέδων και ο βασικός σκοπός των επιπέδων είναι να σας παρέχουν ξεχωριστά Διαγράμματα Ροής Χρόνου με τα οποία μπορείτε να ελέγχετε ανεξάρτητα την κίνηση της εικόνας κάθε επιπέδου.
Όπως ίσως θυμάστε από το Κεφάλαιο 8, ο κανόνας του βασιζόμενου στην κίνηση animation με αυτόματη παραγωγή ενδιάμεσων καρέ (Motion Tween) είναι ότι μπορείτε να προσδώσετε κίνηση μόνο σε ένα πράγμα ανά επίπεδο (και το πράγμα αυτό πρέπει να είναι ένα υπόδειγμα ενός συμβόλου).
Υποθέστε ότι έχετε δύο κύκλους και θέλετε ο ένας να πλησιάζει τον άλλο.
Αυτό είναι εύκολο, χρησιμοποιείτε απλώς δύο επίπεδα.
Στην ακόλουθη ενότητα θα δοκιμάσετε κάτι απλό, το οποίο θα σας βοηθήσει να κατανοήσετε καλύτερα τα επίπεδα.
Εργασία: Χρήση Δύο Επιπέδων για την Κίνηση Δύο Κύκλων Σ' αυτή την εργασία θα δημιουργήσετε δύο κύκλους οι οποίοι θα κινούνται κατά πλάτος της οθόνης.
Επιπλέον, ο ένας θα κινείται γρηγορότερα από τον άλλο.
Σε ένα νέο αρχείο, σχεδιάστε έναν κύκλο, επιλέξτε τον και μετατρέψτε τον σε σύμβολο (F8).
Δώστε του το όνομα Circle, διατηρήστε την προεπιλεγμένη συμπεριφορά Movie Clip και κάντε κλικ στο ΟΚ.
Με το υπόδειγμα του κύκλου (Circle) στο Σκηνικό, μπορείτε τώρα να ζητήσετε αυτόματη παραγωγή ενδιάμεσων καρέ με βάση την κίνηση (Motion Tween).
Για να κρατήσετε τα πράγματα απλά, δώστε σ' αυτό το επίπεδο το όνομα Fast (υποδηλώνοντας έτσι ότι ο κύκλος αυτού του επιπέδου θα κινείται γρηγορότερα).
Για να δώσετε ένα όνομα σε ένα επίπεδο, κάντε κλικ μία φορά στην περιοχή επιπέδων, στα αριστερά του Διαγράμματος Ροής Χρόνου, έτσι ώστε να μεταφέρετε την εστίαση σ' αυτό, και κατόπιν κάντε διπλό κλικ στο όνομα του επιπέδου (το οποίο επί του παρόντος είναι Layer 1) και πληκτρολογήστε ένα νέο όνομα.
Επειδή το Διάγραμμα Ροής Χρόνου έχει μόνο ένα καρέ μέχρι τώρα, τοποθετήστε το υπόδειγμα του κύκλου (σύμβολο Circle) στην αριστερή πλευρά του Σκηνικού.
Κατόπιν κάντε κλικ στο κελί του καρέ 31 στο επίπεδο Fast.
Επιλέξτε την εντολή Insert, Timeline, Keyframe (F6).
Βεβαιωθείτε ότι ο κόκκινος ενδείκτης τρέχοντος καρέ βρίσκεται στο καρέ 31 και μετακινήστε τον κύκλο στη δεξιά πλευρά του Σκηνικού.
Για να ζητήσετε αυτόματη παραγωγή των ενδιάμεσων καρέ με βάση την κίνηση, κάντε κλικ με το δεξιό πλήκτρο του ποντικιού στο πρώτο καρέ-κλειδί και επιλέξτε Create Motion Tween, ή εμφανίστε την παλέτα Properties για το πρώτο καρέ-κλειδί και επιλέξτε Motion από την αναδιπλούμενη λίστα Tween.
Για περισσότερες πληροφορίες σχετικά μ' αυτή τη διαδικασία, ανατρέξτε στο Κεφάλαιο 8.
Ας δημιουργήσουμε τώρα ένα νέο επίπεδο.
Επιλέξτε την εντολή Insert, Timeline, Layer από τη γραμμή των μενού, ή κάντε κλικ στο κουμπί Insert Layer στο κάτω άκρο της περιοχής επιπέδων, στο αριστερό τμήμα του Διαγράμματος Ροής Χρόνου.
Για να μην το αμελήσετε, μετονομάστε τώρα το νέο επίπεδο σε Slow, με την ίδια διαδικασία που ακολουθήσατε παραπάνω για το επίπεδο Fast (βήμα 2).
Από το σημείο αυτό και στο εξής, θα πρέπει να προσέχετε ιδιαίτερα σε ποιο επίπεδο βρίσκεστε ανά πάσα στιγμή (δηλαδή, θα πρέπει να γνωρίζετε την τρέχουσα θέση σας).
Μπορείτε να βρίσκεστε μόνο σε ένα επίπεδο ανά πάσα στιγμή, γεγονός το οποίο υποδει​κνύεται από το εικονίδιο μολυβιού δίπλα στο όνομα του επιπέδου (Εικόνα 11.1).
Eικόνα 11.1 Το εικονίδιο μολυβιού υποδεικνύει ποιο επίπεδο .είναι επί του παρόντος ενεργό.
Στη συνέχεια θα αντιγράψετε ένα υπόδειγμα του συμβόλου Circle από το επίπεδο Fast και θα το επικολλήσετε στο επίπεδο Slow.
Κάντε κλικ σε ένα υπόδειγμα του συμβόλου Circle (για να το επιλέξετε) και πατήστε Ctrl+C για να το αντιγράψετε.
Κάνοντας κλικ σε ένα αντικείμενο του επιπέδου Fast στο Σκηνικό, προκαλείτε την ενεργοποίηση αυτού του επιπέδου.
Πριν από την επικόλληση, βεβαιωθείτε ότι είναι ενεργό το επίπεδο Slow κάνοντας κλικ στη λέξη Slow.
Κατόπιν επικολλήστε το υπόδειγμα που αντιγράψατε.
Τοποθετήστε το αντίγραφο του υποδείγματος στην αριστερή πλευρά του Σκηνικού, αλλά όχι πάνω στο υπάρχον σύμβολο.
Για δική σας διευκόλυνση, αλλάξτε το χρώμα για το υπόδειγμα του συμβόλου Circle στο επίπεδο Slow.
Επιλέξτε το και από την παλέτα Properties επιλέξτε Tint, κατόπιν διαλέξτε ένα χρώμα διαφορετικό από αυτό του άλλου κύκλου.
Στο καρέ 31 του επιπέδου Slow επιλέξτε Insert, Timeline, Keyframe.
Μετακινήστε το υπόδειγμα του συμβόλου Circle στο καρέ 31 προς τη δεξιά πλευρά του Σκηνικού (αλλά όχι τόσο δεξιά όσο μετακινήσατε τον κύκλο του επιπέδου Fast).
Μπορείτε τώρα να ζητήσετε αυτόματη παραγωγή των ενδιάμεσων καρέ με βάση την κίνηση, στο πρώτο καρέ-κλειδί του επιπέδου Slow.
Τρέξτε δοκιμαστικά την ταινία (Test Movie).
Όπως θα δείτε, οι δύο κύκλοι κινούνται κατά πλάτος της οθόνης - δηλαδή, έχετε animation σε δύο αντικείμενα ταυτόχρονα.
Αφήστε αυτό το αρχείο ανοικτό· θα το χρειαστούμε στην επόμενη εργασία.
Όπως αντιλαμβάνεστε, τα επίπεδα είναι ιδιαίτερα χρήσιμα.
Ακόμη κι αν σκοπεύετε να τα εκμεταλλευτείτε μόνο για την οπτική διαστρωμάτωση των αντικειμένων σας, μπορείτε να χρησιμοποιήσετε όσα επίπεδα θέλετε.
Αν και ένα αρχείο του Flash με εκατοντάδες επίπεδα μπορεί να χρειαστεί περισσότερο χρόνο για να ανοίξει, όλα αυτά τα επίπεδα "συγχωνεύονται" κατά την εξαγωγή της τελικής ταινίας (παρόμοια με την εντολή Flatten Image του Photoshop).
Και, αν και τα επίπεδα είναι ιδιαίτερα χρήσιμα για τον έλεγχο της διαστρωμάτωσης και για οργανωτικούς σκοπούς, θα λέγαμε ότι είναι απόλυτα απαραίτητα για το animation. 11.1.2 Χρήσιμες Ιδιότητες των Επιπέδων Όπως ξέρετε ήδη, το εικονίδιο μολυβιού υποδεικνύει ποιο επίπεδο είναι τρέχον ανά πάσα στιγμή - σε ποιο επίπεδο εφαρμόζονται οι ενέργειες επεξεργασίας που κάνετε.
Άλλα εικονίδια της περιοχής επιπέδων του Διαγράμματος Ροής Χρόνου υποδεικνύουν ιδιότητες των επιπέδων τις οποίες μπορείτε να αλλάξετε.
Στη λίστα που ακολουθεί περιγράφονται συνοπτικά οι ιδιότητες: · Layer Name (όνομα επίπεδου) Σας επιτρέπει να δώσετε οποιοδήποτε όνομα θέλετε, σε οποιοδήποτε επίπεδο.
Θα μπορείτε να οργανώσετε τη δουλειά σας ευκολότερα εάν εκ​μεταλλευτείτε την ιδιότητα αυτή, καθιερώνοντας ένα λογικό σχήμα ονομασίας των επι​πέδων. · Show/Hide Layer (εμφάνιση/απόκρυψη επιπέδου) Σας επιτρέπει να εξαφανίσετε τα περιεχόμενα οποιουδήποτε μεμονωμένου επιπέδου προσωρινά, κάνοντας κλικ στην κουκκίδα κάτω από το εικονίδιο ματιού.
Εάν κάνετε κλικ στο εικονίδιο ματιού στην κορυ​φή αυτής της στήλης, ελέγχετε συνολικά την ορατότητα όλων των επιπέδων.
Να θυμά​στε ότι αυτό επηρεάζει μόνο το υλικό που είναι ορατό κατά την επεξεργασία, επειδή κατά την εξαγωγή της τελικής ταινίας (.swf αρχείο) όλα τα επίπεδα γίνονται ορατά. · Lock/Unlock Layer (κλείδωμα/ξεκλείδωμα επιπέδου) Σας επιτρέπει να "κλειδώσετε" ή να "ξεκλειδώσετε" επιλεκτικά, οποιαδήποτε επίπεδα (ή όλα ταυτόχρονα). · Show Layer as Outlines Σας επιτρέπει να εξετάσετε τα περιεχόμενα ενός επιπέδου σαν περιγράμματα.
Παρόμοια με την Show/Hide, η ρύθμιση αυτή επηρεάζει μόνο τον τρόπο εμφάνισης ενός επιπέδου σ' εσάς (τον δημιουργό).
Μπορείτε να αλλάξετε το χρώμα των περιγραμμάτων με το παράθυρο διαλόγου Layer Properties (το οποίο εμφανίζεται ό​ταν κάνετε διπλό κλικ στο κουμπί Layer Outlines ή στο εικονίδιο τύπου επιπέδου, στο α​ριστερό άκρο κάθε καταχώρισης επιπέδου). · Normal Layer (κανονικό επίπεδο) Επισημαίνεται με το εικονίδιο σελίδας (με διπλωμένη την κάτω δεξιά γωνία).
Αυτός είναι ο προεπιλεγμένος τύπος επιπέδου. · Regular Guide (επίπεδο-οδηγός) Ένα ειδικό επίπεδο στο οποίο μπορείτε να σχεδιάσετε οτιδήποτε θέλετε (συνήθως σχήματα τα οποία σας βοηθούν να ευθυγραμμίζετε γραφι​κά ή σημειώσεις προς άλλα μέλη της ομάδας εργασίας σας).
Οτιδήποτε περιέχεται σε έ​να επίπεδο-οδηγό δεν περιλαμβάνεται στην τελική ταινία κατά την εξαγωγή, και κατά συνέπεια δεν επαυξάνει το μέγεθος αρχείου. · Motion Guide (επίπεδο καθοδήγησης κίνησης) Λειτουργεί όμοια με ένα κανονικό επίπεδο-οδηγό (περιέχουν και τα δύο βοηθητικά αντικείμενα για σκοπούς καθοδήγησης) ωστόσο, ένα επίπεδο καθοδήγησης κίνησης (τύπου Motion Guide) περιέχει μία διαδρο​μή κίνησης βάσει της οποίας παράγονται τα ενδιάμεσα καρέ που τοποθετείτε σε ένα "καθοδηγούμενο" (τύπου Guided) επίπεδο.
Με τον τρόπο αυτό μπορείτε να δημιουργεί​τε animation αντικειμένων τα οποία θα ακολουθούν μία διαδρομή. · Guided ("καθοδηγούμενα" επίπεδα) Είναι διαθέσιμα μόνο εάν το αμέσως ανώτερο επί​πεδο είναι επίπεδο καθοδήγησης κίνησης (Motion Guide).
Στο "καθοδηγούμενο" επίπεδο (Guided) μπορείτε να δημιουργήσετε ένα βασιζόμενο στην κίνηση animation το οποίο θα ακολουθεί τη διαδρομή που έχετε σχεδιάσει στο επίπεδο καθοδήγησης κίνησης. · Mask (επίπεδα μάσκας) Σας επιτρέπουν να χρησιμοποιήσετε οποιοδήποτε σχήμα ή σύμβολο το οποίο δεν είναι σύμβολο Movie Clip (κλιπ ταινίας) σαν μάσκα η οποία θα ορίζει το ορατό και μη-ορατό περιεχόμενο του επιπέδου που βρίσκεται κάτω από αυτό.
Το υποκείμενο επίπεδο (αυτό του οποίου τα περιεχόμενα επηρεάζει η μάσκα) θα πρέπει να είναι τύπου Masked (μασκαρισμένο).
Όμοια με μία μάσκα που τοποθετείτε στο πρόσωπο σας, σε ένα επίπεδο μάσκας σχεδιάζετε τις περιοχές στις οποίες θέλετε να δημιουργήσετε "οπές" για να βλέπετε το περιεχόμενο του υποκείμενου (μασκαρισμένου) επιπέδου. · Masked (μασκαρίσμένα επίπεδα) Είναι διαθέσιμα μόνο όταν το επίπεδο που βρίσκεται ακριβώς από πάνω τους είναι τύπου Mask.
Τα περιεχόμενα ενός μασκαρισμένου επιπέ​δου θα είναι αόρατα, εκτός από τις περιοχές στις οποίες έχετε τοποθετήσει αντικείμε​να στο επίπεδο Μάσκας.
Δε θα βλέπετε αυτό το αποτέλεσμα παρά μόνο αφού τρέξετε δοκιμαστικά την ταινία σας ή κλειδώσετε το επίπεδο μάσκας με το μασκαρισμένο επίπε​δο.
Ορισμένα από τα εικονίδια που υποδεικνύουν τις ιδιότητες των επιπέδων είναι εύκολο να χρησιμοποιηθούν, ενώ άλλα απαιτούν αρκετά βήματα, θα εξετάσουμε τα επίπεδα-οδηγούς και τις ιδιότητες για το μασκάρισμα παρακάτω σ' αυτό το κεφάλαιο.
Για την ώρα θα ασχοληθούμε με τις ευκολότερες ιδιότητες των επιπέδων: Εμφάνιση/Απόκρυψη, Κλείδωμα/Ξε-κλείδωμα και Εμφάνιση σαν Περιγράμματα.
Εργασία: Έλεγχος της Ορατότητας και της Εμφάνισης των Επιπέδων
Ανοίξτε το αρχείο που δημιουργήσατε στην προηγούμενη εργασία και ξεφυλλίστε τα καρέ του.
Πώς μπορείτε να ξέρετε ποιος κύκλος βρίσκεται σε ποιο επίπεδο;
Εάν συναντηθούν στην ίδια ακριβώς θέση, θα βλέπετε μόνο τον ένα μπροστά από τον άλλο.
Μετακινήστε τον ενδείκτη τρέχοντος καρέ στο καρέ 1.
Βλέποντας απλά και μόνο το σκηνικό σας, δεν μπορείτε να διακρίνετε ποιος κύκλος βρίσκεται σε ποιο επίπεδο.
Θα μπορούσατε να διαβάσετε το όνομα του επιπέδου, αλλά τα Fast και Slow δεν είναι πολύ σαφή ονόματα.
Πέρα από αυτό, θα μπορούσατε να έχετε κάνει κάποιο λάθος.
Επειδή τα επίπεδα περιέχουν το ίδιο ακριβώς γραφικό σύμβολο, είναι πολύ πιο δύσκολο να τα διακρίνετε.
Για να εξακριβώσετε τι βρίσκεται πού, μπορείτε να αλλάξετε προσωρινά την ιδιότητα Εμφάνισης/Απόκρυψης (Show/Hide) για ένα επίπεδο τη φορά.
Κάντε κλικ στο εικονίδιο ματιού, στην κορυφή της περιοχής επιπέδων του Διαγράμματος Ροής Χρόνου.
Παρατηρήστε ότι η ενέργεια αυτή κρύβει όλα τα επίπεδα.
Κάντε κλικ στο εικονίδιο ματιού ξανά για να επανεμφανίσετε όλα τα επίπεδα.
Για να κρύψετε μόνο ένα επίπεδο, κάντε κλικ στην κουκκίδα κάτω από το εικονίδιο ματιού, στα δεξιά της καταχώρισης του συγκεκριμένου επιπέδου.
Κάντε κλικ στην κουκκίδα του επιπέδου Fast.
Όχι μόνο θα εμφανιστεί ένα κόκκινο Χ πάνω στην κουκκίδα (υποδεικνύοντας ότι το επίπεδο είναι αόρατο), αλλά επίσης, οτιδήποτε εμφανίζονταν στο Σκηνικό σ' αυτό το επίπεδο γίνεται προσωρινά αόρατο.
Έτσι μπορείτε να εξακριβώσετε τι υπάρχει σε κάθε επίπεδο, κάνοντας τα ένα προς ένα αόρατα.
Επανεμφανίστε όλα τα επίπεδα.
Μπορείτε επίσης να εξακριβώσετε ποιος κύκλος βρίσκε​ται πού με έναν ακόμη τρόπο - την εμφάνιση των περιεχομένων των επιπέδων σαν περιγράμματα.
Κάντε κλικ στο εικονίδιο με το τετράγωνο, στην κορυφή της περιοχής επιπέδων του Διαγράμματος Ροής Χρόνου (Εικόνα 11.2) για να ζητήσετε εμφάνιση όλων των επιπέδων σαν περιγράμματα (Show All Layers as Outlines).
Η επιλογή αυτή αναγκάζει τα αντικείμενα του Σκηνικού να εμφανιστούν σαν περιγράμματα.
Μπορούν επίσης να εμφανίζονται με διαφορετικά χρώματα, έτσι ώστε να μπορείτε να τα ξεχωρίσετε.
Eικόνα 11.2 Τα περιεχόμενα των ε​πιπέδων μπορούν να εμφανίζονται σαν περι​γράμματα.
Εάν τα αντικείμενα των δύο επιπέδων εμφανίζονται με το ίδιο χρώμα, κάντε διπλό κλικ στο εικονίδιο τετραγώνου (Show Layer as Outlines) για ένα επίπεδο.
Εάν κάνετε κλικ στο εικονίδιο μία φορά, αυτό σας εναλλάσσει μεταξύ της κανονικής (Normal) προβολής και της προβολής περιγράμματος (Outline).
Όταν κάνετε διπλό κλικ, μεταφέρεστε στο παράθυρο διαλόγου Layer Properties (δείτε την Εικόνα 11.3).
Εναλλακτικά, μπορείτε να κάνετε μονό κλικ πάνω σε ένα επίπεδο (για να το κάνετε ενεργό) και κατόπιν να επιλέξετε την εντολή Modify, Timeline, Layer Properties.
Θα καλύψουμε αναλυτικά αυτό το παράθυρο διαλόγου παρακάτω σ' αυτό το κεφάλαιο.
Για την ώρα, επιλέξτε απλώς ένα διαφορετικό χρώμα χρησιμοποιώντας το κουμπί Outline Color και κατόπιν κάντε κλικ στο ΟΚ.
Τα περιγράμματα των αντικειμένων αυτού του επιπέδου θα πρέπει τώρα να εμφανίζονται με διαφορετικό χρώμα.
Μέχρι τώρα σ' αυτό το κεφάλαιο μάθατε δύο πράγματα για τα επίπεδα.
Κατ' αρχήν, η ύπαρξη πολλαπλών επιπέδων σας επιτρέπει να προσδίδετε κίνηση σε περισσότερα από ένα πράγματα ταυτόχρονα.
Συγκεκριμένα, το βασιζόμενο στην κίνηση animation με αυτόματη παραγωγή των ενδιάμεσων καρέ σας περιορίζει μόνο σε ένα υπόδειγμα ενός συμβόλου ανά επίπεδο.
Εάν θέλετε να εφαρμόσετε animation σε δύο ή περισσότερα αντικείμενα ταυτόχρονα, θα πρέπει να τοποθε​τήσετε κάθε αντικείμενο και το animation του σε ξεχωριστό επίπεδο.
Δεύτερον, μάθατε ότι υπάρχουν αρκετές ιδιότητες επιπέδων οι οποίες σας επιτρέπουν να ξεχωρίζετε και να χειρίζεστε τα επίπεδα σε ατομική βάση.
Χρησιμοποιώντας ιδιότητες όπως οι Show/Hide, Lock/Unlock και Show Layer as Outlines, μπορείτε να κάνετε γρήγορα και εύκολα αλλαγές στα επίπεδα σας.
Να θυμάστε ωστόσο ότι οι ιδιότητες επιπέδων που έχουμε εξετάσει μέχρι τώρα (συμπεριλαμβανομένου του ονόματος τους) δεν έχουν καμία ορατή επίδραση σ' αυτά που βλέπουν οι χρήστες - οι αλλαγές που κάνετε σ' αυτές τις ιδιότητες είναι μόνο για εσάς, τους δημιουργούς.
Ακόμη κι ένα κρυφό επίπεδο, θα είναι ορατό στον τελικό χρήστη.
Υπάρχουν και άλλες ιδιότητες τις οποίες θα εξετάσουμε στη συνέχεια, αλλά αυτές που παρουσιάσαμε μέχρι τώρα μπορούν να θεωρηθούν "προσωρινές".
Eικόνα 11.3 Όλες οι ιδιότητες των επιπέδων παρουσιάζο​νται στο παράθυρο δια​λόγου Layer Properties. 11.2 Ιδιότητες Επιπέδων για Οπτικά Εφέ Οι τρεις υπόλοιπες ιδιότητες επιπέδων (Guide, Motion Guide και Mask) είναι ιδιαίτερα ισχυρές Ανόμοια με τις ιδιότητες επιπέδων που καλύψαμε μέχρι τώρα σ' αυτό το κεφάλαιο, οι ιδιότητες που θα παρουσιάσουμε στη συνέχεια έχουν διαρκή και μόνιμη οπτική επίδραση στο τελικό προϊόν σας.
Η χρήση αυτών των ιδιοτήτων είναι πολυπλοκότερη από το κλικ σε ένα εικονίδιο της περιοχής επιπέδων.
Ωστόσο, αφού μάθετε τι μπορούν να κάνουν, θα κατανοήσετε γιατί αξίζουν την προσοχή σας.
Τα επίπεδα-οδηγοί (guide layers) γίνονται αόρατα όταν εξάγετε μία ταινία.
Παραπάνω είπαμε ότι σ' αυτή την ενότητα θα καλύψουμε τις ιδιότητες που έχουν διαρκή και μόνιμη οπτική επίδραση, αλλά η πρώτη που αναφέρουμε σχετίζεται με κάτι το οποίο τελικά γίνεται αόρατο.
Ωστόσο, τα επίπεδα-οδηγοί είναι ιδιαίτερα χρήσιμα και εάν τα χρησιμοποιήσετε σωστά, μπορούν να επηρεάσουν σημαντικά αυτό που βλέπει το ακροατήριο σας, αν και δεν εξάγονται στην τελική ταινία.
Γιατί θα ήθελε κανείς να σχεδιάσει κάτι το οποίο δε θα συμπεριληφθεί στο τελικό προϊόν;
Για δύο βασικούς λόγους.
Ο πρώτος λόγος είναι ότι τα επίπεδα-οδηγοί χρησιμοποιούνται για σκοπούς σύμπτωσης.
Σε ένα επίπεδο-οδηγό μπορείτε να σχεδιάσετε γραμμές ή σχήματα με τα οποία θα ευθυγραμμίζονται άλλα αντικείμενα, για απόλυτη ακρίβεια.
Για παράδειγμα, μπορεί να θέλετε να εμφανίζετε τον ίδιο τίτλο στην ίδια θέση σε πολλά διαφορετικά τμήματα της ταινίας σας - εάν σχεδιάσετε μία οριζόντια γραμμή σε ένα επίπεδο-οδηγό, τότε όλα τα αντίγραφα του τίτλου μπορούν να ευθυγραμμίζονται μ' αυτή.
Αλλά όταν εξάγετε την ταινία σας, δε θα βλέπετε αυτή τη γραμμή.
Ένας άλλος λόγος για τον οποίο είναι πολύτιμα τα επίπεδα-οδηγοί είναι το γεγονός ότι σας επιτρέπουν να κρατάτε πολλή οπτική πληροφορία στο Σκηνικό απλά και μόνο για σκοπούς αναφοράς, ή σαν σημειώσεις προς τον εαυτό σας ή προς τους συνεργάτες σας.
Εάν τοποθετήσετε αυτά τα στοιχεία σε ένα επίπεδο-οδηγό, θα τα βλέπετε μόνο κατά τη διάρκεια δημιουργίας της ταινίας σας.
Παρόμοια, θα μπορούσατε να έχετε ένα επίπεδο με ένα animation το οποίο - την τελευταία στιγμή - αποφασίζετε να διαγράψετε.
Αντί να το διαγράψετε πραγματικά, αλλάξτε το σε επίπεδο-οδηγό.
Έτσι θα παραμείνει στο αρχείο σας και θα μπορείτε να το χρησιμοποιήσετε μελλοντικά εάν αλλάξετε γνώμη, αλλά κανείς άλλος δε θα μπορεί να το δει.
Εργασία: Χρήση ενός Επιπέδου-Οδηγού για την Οριοθέτηση του Περιεχομένου σας
Υποθέστε ότι δημιουργείτε μία παρουσίαση η οποία περιλαμβάνει κείμενο και ένα γραφικό το οποίο λειτουργεί σαν περιθώριο μέσα στο οποίο περιορίζεται το κείμενο.
Θέλετε να τοποθετήσετε το κείμενο στην οθόνη χωρίς να καλύπτει το περιθώριο.
Τοποθετώντας ένα σχήμα σ' ένα επίπεδο-οδηγό μπορείτε να καθορίσετε την περιοχή μέσα στην οποία μπορεί να εμφανιστεί με ασφάλεια το κείμενο.
Σε ένα νέο αρχείο, σχεδιάστε κατ' αρχήν ένα πλαίσιο με γέμισμα στο μέγεθος του Σκηνικού.
Κατόπιν χρησιμοποιήστε το εργαλείο Μολύβι (σε κατάσταση λειτουργίας Smooth) για να σχεδιάσετε ένα κλειστό αντικείμενο με ακανόνιστο σχήμα, μέσα στο υπάρχον πλαίσιο.
Επιλέξτε το εσωτερικό αυτού του σχήματος με το εργαλείο Επιλογής και διαγράψτε το, όπως βλέπετε στην Εικόνα 11.4.
Επιλέξτε ολόκληρο το σχήμα και μετατρέψτε το σε σύμβολο (με όνομα Frame Shape).
Δώστε σ' αυτό το επίπεδο το όνομα Registration.
Αυτό θα γίνει ένα επίπεδο-οδηγός.
Eικόνα 11.4 Αυτό θα γίνει ένα νέο επίπεδο-οδηγός.
Επιλέξτε την εντολή Insert, Timeline, Layer και δώστε στο νέο επίπεδο το όνομα Interface.
Σ' αυτό το επίπεδο ένα αντίγραφο του συμβόλου Frame Shape θα εμφανιστεί στην κατάλληλη θέση, παρακάτω στο Διάγραμμα Ροής Χρόνου (πράγμα το οποίο επιδεικνύει ακόμη καλύτερα τη χρησιμότητα των επιπέδων-οδηγών).
Κατ' αρχήν επιλέξτε το υπόδειγμα του συμβόλου Frame Shape στο επίπεδο Registration και αντιγράψτε το.
Κατόπιν μεταβείτε στο καρέ 30 του επιπέδου Interface και επιλέξτε την εντολή Insert, Timeline, Keyframe (F6).
Βεβαιωθείτε ότι το τρέχον επίπεδο είναι το Interface (εάν όχι, κάντε κλικ στο όνομα του) και κατόπιν επιλέξτε την εντολή Edit, Paste In Place (Ctrl+Shift+V) στο καρέ 30.
Κάντε κλικ στο καρέ 40 του επιπέδου Interface και επιλέξτε την εντολή Insert, Timeline, Keyframe (F6).
Μετακινήστε τον ενδείκτη τρέχοντος καρέ στο καρέ 30 και κλιμακώστε το υπόδειγμα του συμβόλου Frame Shape σε πολύ μεγαλύτερο μέγεθος, έτσι ώστε να μην μπορείτε να βλέπετε τα περιθώρια του στην οθόνη (δείτε την Εικόνα 11.5).
Τέλος, στην παλέτα Properties ζητήστε αυτόματη παραγωγή ενδιάμεσων καρέ (Motion Tween) για το καρέ 30. (Ξεφυλλί​ζοντας τα καρέ θα διαπιστώσετε ότι το σύμβολο Frame Shape δεν εμφανίζεται μέχρι το καρέ 30, όπου και δείχνει σαν να έρχεται έξω από το Σκηνικό).
Eικόνα 11.5 Το πρώτο σημείο στο οποίο εμφανίζεται το σύμβολο Frame Shape είναι το καρέ 30.
Εδώ προσαρμόζεται σε μεγαλύτερο μέγεθος από το Σκηνικό, έτσι ώστε να δείχνει ότι έρχεται «απ’έξω».
Κάντε κλικ στο καρέ 40 του επιπέδου Registration.
Επιλέξτε την εντολή Insert, Timeline, Frame (F5) για να κάνετε αυτό το επίπεδο να διαρκεί όσο και το άλλο.
Κάντε κλικ στο εικονίδιο εμφάνισης περιγραμμάτων (τετράγωνο) για το επίπεδο Registration (έτσι ώστε μόνο το επίπεδο αυτό να εμφανίζεται σαν περίγραμμα).
Ξεφυλλίστε τα καρέ από την αρχή της ταινίας έως το τέλος της.
Παρατηρήστε ότι το επίπεδο Registration σας επιτρέπει να σχηματίσετε μία σαφή άποψη όσον αφορά στη θέση στην οποία εμφανίζεται τελικά το σύμβολο Frame Shape, πράγμα που σημαίνει ότι μπορείτε να αποφύγετε την τοποθέτηση του κειμένου σ' αυτή την περιοχή.
Ωστόσο, εάν επιλέξετε την εντολή Control, Test Movie, θα δείτε ότι το επίπεδο Registration παραμένει ορατό σε όλη τη διάρκεια της ταινίας.
Μέχρι να το μετατρέψετε σε επίπεδο-οδηγό, το επίπεδο αυτό θα εξάγεται μαζί με το υπόλοιπο υλικό της ταινίας.
Για να μετατρέψετε το επίπεδο Registration σε επίπεδο-οδηγό, εμφανίστε το παράθυρο διαλόγου Layer Properties είτε κάνοντας διπλό κλικ στο εικονίδιο Σελίδας στ' αριστερά του ονόματος του επιπέδου, είτε επιλέγοντας την εντολή Modify, Timeline, Layer Properties, Layer με επιλεγμένο αυτό το επίπεδο.
Στο παράθυρο διαλόγου Layer Properties (Εικόνα 11.3) επιλέξτε το στρογγυλό κουμπί Guide και μαρκάρετε τα πλαίσια ελέγχου Lock και View Layer as Outlines.
Κάντε κλικ στο OK.
Εισάγετε ένα νέο επίπεδο (με την εντολή Insert, Timeline, Layer) και δώστε του το όνομα Text.
Βεβαιωθείτε ότι όλα τα επίπεδα σας είναι κανονικά (Normal) εκτός από το Registration, το οποίο είναι ένα επίπεδο-οδηγός. (Εάν δεν είναι, εμφανίστε το παράθυρο διαλόγου με τις ιδιότητες κάθε επιπέδου και διαμορφώστε τες κατάλληλα).
Στο καρέ 1 του επιπέδου Text δημιουργήστε μία ενότητα κειμένου με σχετικά μεγάλο μέγεθος γραμματοσειράς (π.χ. 40).
Πληκτρολογήστε όσο περισσότερο κείμενο μπορείτε, προσέχοντας να μην υπερβείτε τα περιθώρια που υποδεικνύουν τα περιγράμματα του επιπέδου Registration (Εικόνα 11.6).
Τρέξτε δοκιμαστικά την ταινία (Test Movie).
Eικόνα 11.6 Χρησιμοποιώντας τα περιγράμματα του επιπέδου-οδηγού μπορείτε να τοποθετήσετε το κείμενο με ακρίβεια στην επιθυμητή περιοχή.
Στην προηγούμενη εργασία δημιουργήσατε ένα επίπεδο-οδηγό το οποίο καθόριζε μία ασφαλή περιοχή στην οθόνη για την εμφάνιση άλλων αντικειμένων.
Μπορεί να έχετε και άλλα σχήματα τα οποία δεν εμφανίζονται παρά μόνο όταν ικανοποιούνται συγκεκριμένες συνθήκες.
Για παρά​δειγμα, εάν έχετε κουμπιά τα οποία στην κατάσταση Over (όταν ο δείκτης του ποντικιού βρίσκεται πάνω τους) επεκτείνονται σε μεγάλα γραφικά ή ανοίγουν αναδιπλούμενες λίστες, μπορεί να μην θέλετε να τοποθετήσετε άλλα αντικείμενα στη θέση την οποία πρόκειται να καλύπτει το συγκεκριμένο κουμπί.
Θα μπορούσατε να αντιγράψετε το σχήμα από την κατάστα​ση Over του κουμπιού και να το επικολλήσετε απευθείας στο επίπεδο "σύμπτωσης" (Registration).
Εάν θέλετε να αφήσετε σημειώσεις υπενθύμισης προς τους συνεργάτες σας ή προς τον εαυτό σας, θα μπορούσατε επίσης να τις εισάγετε σε ένα επίπεδο-οδηγό.
Το σκεπτικό είναι ότι μπορείτε να τοποθετήσετε οτιδήποτε θέλετε σε ένα επίπεδο-οδηγό και να είστε σίγουροι ότι το περιεχό​μενο αυτό δε θα εξαχθεί στην τελική ταινία.
Η χρήση ενός επιπέδου-οδηγού με τη μέθοδο που παρουσιάσαμε σ' αυτή την ενότητα είναι ωφέλιμη, επειδή μπορείτε να χρησιμοποιήσετε οποιοδήποτε σχήμα, ομάδα, ή σύμβολο στο επίπεδο-οδηγό.
Οι γραμμές-οδηγοί (View, Guides) έχουν παρόμοιο ρόλο: μπορείτε να σύρετε οριζόντιες και κατακόρυφες γραμμές από τους χάρακες σε οποιαδήποτε θέση του Σκηνικού (επιλέξτε την εντολή View, Rulers για να εμφανίσετε τους χάρακες), όπως μάθατε στο Κεφάλαιο 2.
Οι χρήση των γραμμών-οδηγών είναι σχεδόν πανομοιότυπη με τη χρήση βοηθητικών γραμμών τις οποίες περιλαμβάνετε σ' ένα επίπεδο-οδηγό (υπό τον όρο ότι έχετε ενεργοποιήσει τη λειτουργία Έλξης με την εντολή View, Snapping, Snap to Guides). 11.2.2 Επίπεδα Καθοδήγησης Κίνησης Ένα επίπεδο καθοδήγησης κίνησης (Motion Guide) είναι στην πραγματικότητα ένα κανονικό επίπεδο-οδηγός το οποίο συμβαίνει να έχει ένα υποκείμενο επίπεδο με τύπο Guided (καθοδηγούμενο).
Το σημαντικότερο εδώ είναι ότι η αυτόματη παραγωγή των ενδιάμεσων καρέ με βάση την κίνηση στο επίπεδο Guided θα ακολουθεί οποιαδήποτε διαδρομή σχεδιάζετε στο επίπεδο καθοδήγησης κίνησης.
Αυτό σημαίνει ότι μπορείτε να σχεδιάσετε μία διαδρομή με σχήμα s σε ένα επίπεδο καθοδήγησης κίνησης και κατόπιν να δημιουργήσετε ένα βασιζόμενο στην κίνηση animation σε ένα "καθοδηγούμενο" (Guided) επίπεδο, το οποίο θα ακολουθεί αυτή τη διαδρομή.
Παρόμοια με ένα κανονικό επίπεδο-οδηγό, ένα επίπεδο καθοδήγησης κίνησης θα είναι αόρατο στον τελικό χρήστη.
Το σημαντικότερο στοιχείο που πρέπει να θυμάστε για τα επίπεδα καθοδήγησης κίνησης είναι ότι εμπλέκουν ουσιαστικά δύο επίπεδα: το ίδιο το επίπεδο καθοδήγησης κίνησης και το καθοδηγούμενο επίπεδο.
Εργασία: Δημιουργία Animation με ένα Επίπεδο Καθοδήγησης Κίνησης
Σε ένα νέο αρχείο, σχεδιάστε τη διαδρομή που ακολουθεί μία μπάλα που αναπηδά (χρησιμοποιώντας το εργαλείο Μολύβι ή το εργαλείο Πένας).
Αυτή θα γίνει η διαδρομή που θα ακολουθήσει η μπάλα (Εικόνα 11.7).
Μπορείτε να σχεδιάσετε ευθείες γραμμές και κατόπιν να τις μετατρέψετε σε καμπύλες, εάν θέλετε.
Βεβαιωθείτε απλά ότι η διαδρομή σας αποτελείται από διαδοχικά τμήματα τα οποία ενώνονται με ακρίβεια στα τελικά τους σημεία.
Δε χρειάζεται να δημιουργήσετε ένα τέλειο σχήμα, επειδή η διαδρομή αυτή θα χρησιμοποιηθεί μόνο σαν βοήθημα για την καθοδήγηση της κίνησης (και κατά συνέπεια δε θα είναι ορατή στην ταινία).
Eικόνα 11.7 Μια απλή διαδρομή θα χρησιμοποιηθεί σαν βοήθημα για την καθοδήγηση της κίνησης.
Κάντε διπλό κλικ στο εικονίδιο σελίδας του επιπέδου για να εμφανίσετε το παράθυρο διαλόγου Layer Properties.
Δώστε στο επίπεδο το όνομα Path, κλειδώστε το (έτσι ώστε να μην μπορείτε να αλλάξετε κατά λάθος τα περιεχόμενα του) και αλλάξτε τον τύπο του σε Guide. (Παρατηρήστε ότι δεν υπάρχει επιλογή Motion Guide εδώ).
Δημιουργήστε ένα νέο επίπεδο κάνοντας κλικ στο κουμπί Insert Layer στην κάτω αριστερή γωνία της περιοχής επιπέδων.
Δώστε στο νέο επίπεδο το όνομα Ball.
Κατά πάσα πιθανότητα, το επίπεδο Ball που μόλις δημιουργήσατε θα εμφανιστεί πάνω από το επίπεδο Path.
Θα ορίσετε αυτό το νέο επίπεδο σαν καθοδηγούμενο (πράγμα που σημαίνει ότι μπορεί να ακολουθεί τη διαδρομή που έχετε σχεδιάσει στο επίπεδο Path).
Ένα καθοδηγούμενο επίπεδο (τύπου Guided) έχει δύο απαιτήσεις: Θα πρέπει να βρίσκεται ακριβώς κάτω από το επίπεδο καθοδήγησης κίνησης και θα πρέπει να ορίσετε τον τύπο του (Type) σε Guided στο παράθυρο διαλόγου Layer Properties.
Μπορείτε να αλλάξετε τη σειρά των επιπέδων σέρνοντας τα.
Σύρετε το επίπεδο Ball προς τα κάτω, έτσι ώστε να βρεθεί κάτω από το Path.
Παρατηρήστε ότι η αλλαγή αυτή δεν άλλαξε μόνο τη σειρά των επιπέδων, αλλά προκάλεσε την αλλαγή του τύπου του επιπέδου Ball σε Guided.
Αυτό γίνεται αντιληπτό από το γεγονός ότι το επίπεδο Path έχει τώρα ένα ελαφρά διαφορετικό εικονίδιο, το επίπεδο Ball εμφανί​ζεται σε εσοχή και τα δύο επίπεδα διαχωρίζονται με μία διακεκομμένη γραμμή, όπως βλέπετε στην Εικόνα 11.8.
Στην περίπτωση του παραδείγματος μας αυτό είναι επιθυμητό, αλλά δε θα είστε πάντα τόσο τυχεροί.
Επιπρόσθετα, όταν μετακινείτε επίπεδα σε διαφο​ρετικές θέσεις, μπορεί να μην θέλετε το Flash να αλλάξει όλες τις ιδιότητες τους.
Σ' αυτή την περίπτωση χρησιμοποιήστε την εντολή Undo για να επιστρέψετε στην κατάσταση στην οποία το επίπεδο Path ήταν ένα κανονικό επίπεδο-οδηγός και το επίπεδο Ball βρισκόταν από πάνω του.
Θα κάνετε το ίδιο πράγμα ξανά, αλλά με τον δύσκολο τρόπο.
Eικόνα 11.8 Το επίπεδο καθοδήγησης κίνησης (Path) έχει ειδικό εικονίδιο και το καθοδηγούμενο επίπεδο (Ball) εμφανίζεται σε εσοχή.
Μια διακεκομμένη γραμμή διαχωρίζει τα δύο επίπεδα, υποδεικνύοντας ότι αυτά σχετίζονται μεταξύ τους.
Αυτή τη φορά, σύρετε το επίπεδο Path πάνω από το επίπεδο Ball.
Τίποτα δεν πρόκειται να αλλάξει, εκτός από τη σειρά των επιπέδων.
Δεν μπορείτε να αλλάξετε το επίπεδο-οδηγό Path σε επίπεδο καθοδήγησης κίνησης (πράγμα το οποίο είναι ο τελικός μας στόχος).
Αντίθετα, μπορείτε να αλλάξετε τον τύπο του επιπέδου Ball σε Guided (τώρα που βρίσκεται ακριβώς κάτω από ένα επίπεδο-οδηγό).
Εμφανίστε το παράθυρο διαλόγου Layer Properties για το επίπεδο Ball.
Παρατηρήστε ότι ο τύπος Guided είναι τώρα διαθέσιμος.
Μόνο εάν το επίπεδο που βρίσκεται ακριβώς πάνω από το επιλεγμένο έχει τύπο Guide θα βλέπετε αυτή την επιλογή.
Επιλέξτε Guided και κατόπιν κάντε κλικ στο ΟΚ.
Θα δημιουργήσετε τώρα το animation έτσι ώστε να ακολουθεί τη διαδρομή του επιπέδου Path.
Στο καρέ 1 του επιπέδου Ball, σχεδιάστε έναν κύκλο και μετατρέψτε τον σε σύμβολο (με όνομα Picture of Ball).
Στο επίπεδο Ball, κάντε κλικ στο καρέ 50 και εισάγετε ένα καρέ-κλειδί (F6).
Παρατηρήστε ότι το επίπεδο Path δεν έχει τόσο μεγάλη διάρκεια ζωής.
Στο επίπεδο Path, κάντε κλικ στο καρέ 50 και εισάγετε ένα κανονικό καρέ (όχι καρέ-κλειδί).
Επιστρέψτε στο καρέ 1 του επιπέδου Ball και ζητήστε την αυτόματη παραγωγή των ενδιάμεσων καρέ με βάση την κίνηση (Motion Tween) κάνοντας κλικ με το δεξιό πλήκτρο του ποντικιού στο πρώτο καρέ-κλειδί αυτού του επιπέδου, ή επιλέγοντας Motion από την αναδιπλούμενη λίστα Tween της παλέτας Properties.
Ένα τελευταίο βήμα θα κάνει την μπάλα να ακολουθεί πραγματικά τη διαδρομή.
Θα πρέπει να ευθυγραμμίσετε τα υποδείγματα του συμβόλου Picture of Ball ως προς τη διαδρομή και στα δύο καρέ-κλειδιά του επιπέδου Ball.
Μεταβείτε στο καρέ 1 του επιπέδου Ball (με ενεργοποιημένη την Έλξη), πιάστε το κέντρο του συμβόλου Picture of Ball και ευθυγραμμίστε το με την αρχή της διαδρομής που έχετε σχεδιάσει στο επίπεδο Path.
Μεταβείτε στο καρέ 50 και ευθυγραμμίστε το κέντρο του συμβόλου Picture of Ball στο τελικό σημείο της διαδρομής του επιπέδου Path.
Τρέξτε δοκιμαστικά την ταινία.
Η μπάλα θα πρέπει τώρα να ακολουθεί τη διαδρομή.
Σκεφτείτε σε ποιο βήμα καταναλώσατε τον περισσότερο χρόνο σας στην παραπάνω άσκηση.
Μάθατε να αλλάζετε τις ιδιότητες των επιπέδων, καθώς και ορισμένες μηχανικές διεργασίες για τον έλεγχο της σειράς τους.
Το μόνο που χρειάζεται να κάνετε είναι να σχεδιάσετε μία διαδρομή, να τη μετατρέψετε σε ένα επίπεδο-οδηγό, να δημιουργήσετε ένα νέο επίπεδο με τύπο Guided (καθοδηγούμενο), να ζητήσετε αυτόματη παραγωγή των ενδιάμεσων καρέ με βάση την κίνηση, και να ευθυγραμμίσετε ως προς τη διαδρομή το κινούμενο αντικείμενο σε κάθε καρέ-κλειδί. (Ακούγεται αρκετά εύκολο όταν το περιγράφει κανείς με λόγια, και πολύ πιο σύντομο).
Στη συνέχεια θα εξετάσουμε εν συντομία μία άλλη επιλογή για τα επίπεδα καθοδήγησης κίνησης.
Για ένα βασιζόμενο στην κίνηση animation, η παλέτα Properties περιλαμβάνει μία επιλογή με τίτλο Orient to Path (προσανατολισμός ως προς την διαδρομή).
Το αποτέλεσμα αυτής της επιλογής είναι η προσαρμογή του προσανατολισμού των αντικείμενων στα ενδιάμεσα καρέ του animation, σε σχέση με την κατεύθυνση προς την οποία ταξιδεύουν.
Πα να κατανοήσετε το αποτέλεσμα αυτής της επιλογής είναι προτιμότερο να χρησιμοποιήσετε ένα γραφικό σύμβολο το οποίο δεν είναι απόλυτα στρογγυλό.
Μπορείτε να αλλάξετε προσωρινά το σύμβολο Picture of Ball για να δείτε την επίδραση της.
Από το παράθυρο της Βιβλιοθήκης προσπελάστε την πρωτότυπη έκδοση του συμβόλου Picture of Ball.
Στην πρωτότυπη έκδοση σχεδιάστε έναν ακόμη μικρό κύκλο δίπλα στον υπάρχοντα (χωρίς όμως να εφάπτονται, επειδή θα πρέπει να τον διαγράψετε αργότερα).
Στη σκηνή σας, εξετάστε την παλέτα Properties για το πρώτο καρέ-κλειδί του επιπέδου Ball (βεβαιωθείτε ότι βρίσκεστε στη σκηνή, επιλέξτε το πρώτο καρέ-κλειδί και κατόπιν εμφανίστε την παλέτα Properties).
Ενεργοποιήστε την επιλογή Orient to Path και εξετάστε το αποτέλεσμα επιλέγοντας Play.
Απενεργοποιήστε την επιλογή Orient to Path (στο πρώτο καρέ-κλειδί) για να δείτε τη διαφορά.
Ακολουθώντας τα βήματα της παραπάνω άσκησης αντιμετωπίσαμε σκόπιμα ορισμένα προβλή​ματα, για να μάθουμε πώς να τα αναγνωρίζουμε και να τα διορθώνουμε.
Ωστόσο, όλα συμβαίνουν πολύ πιο εύκολα με το κουμπί Add Motion Guide (προσθήκη επιπέδου καθοδήγησης κίνησης).
Εάν έχετε σχεδιάσει ήδη την μπάλα σας, το κουμπί Add Motion Guide (Εικόνα 11.8) προσθέτει αυτόματα ένα νέο επίπεδο, αλλάζει τον τύπο του σε επίπεδο-οδηγό (Guide) και κατόπιν αλλάζει τον τύπο του τρέχοντος επιπέδου σε καθοδηγούμενο (Guided).
Προσπαθεί να κάνει πολλά πράγματα σε ένα και μόνο βήμα, αλλά η χρήση του δεν είναι πάντα τόσο εύκολη. (Η άσκηση που μόλις ολοκληρώσατε απέφυγε να χρησιμοποιήσει αυτό το κουμπί, για να σας δώσει την ευκαιρία να μάθετε όλα τα απαιτούμενα βήματα).
Το μασκάρισμα είναι μία μοναδική λειτουργία.
Το αναφέρουμε εδώ απλά και μόνο επειδή είναι μία ιδιότητα των επιπέδων και χρειάζεστε τουλάχιστον δύο επίπεδα για να το κάνετε: ένα για τη μάσκα (Mask) και ένα το οποίο μασκάρεται (παρόμοια με τα επίπεδα καθοδήγησης και τα καθοδηγούμενα επίπεδα).
Το γραφικό περιεχόμενο του επιπέδου Μάσκας είναι αυτό που καθορίζει ποια μέρη του μασκαρισμένου επιπέδου θα είναι τελικά ορατά.
Ουσιαστικά, στο επίπεδο της Μάσκας σχεδιάζετε τις τρύπες μέσα από τις οποίες θέλετε να βλέπετε τα αντικείμενα σας.
Σε βασικό επίπεδο, η διαδικασία μοιάζει πολύ με αυτή των επιπέδων-οδηγών και των επιπέδων καθοδήγησης κίνησης.
Για το μασκάρισμα, θα πρέπει κατ' αρχήν να ορίσετε την ιδιότητα Type ενός επιπέδου σε Mask - αυτό είναι το επίπεδο Μάσκας.
Αφού το κάνετε, θα βρείτε την επιλογή Masked διαθέσιμη όταν θα προσπελάσετε το παράθυρο διαλόγου Layer Properties για το επίπεδο που βρίσκεται ακριβώς κάτω από το επίπεδο Μάσκας.
Ωστόσο, δεν πρόκειται να δείτε πραγ​ματικά το αποτέλεσμα του μασκαρίσματος παρά μόνο αφού τρέξετε δοκιμαστικά την ταινία σας με την εντολή Test Movie, ή κλειδώσετε όλα τα εμπλεκόμενα επίπεδα.
Εργασία: Μασκάρισμα για τη Δημιουργία ενός Εφέ Προβολέα
Κατ' αρχήν θα δημιουργήσετε τον προβολέα και την κίνησή του.
Σε ένα νέο αρχείο, σχεδιάστε έναν κύκλο με γέμισμα και μετατρέψτε τον σε σύμβολο κλιπ ταινίας (Movie Clip) με όνομα Spot.
Δώστε στο επίπεδο στο οποίο βρίσκεται το υπόδειγμα του συμβόλου Spot το όνομα Spot Motion.
Εισάγετε καρέ-κλειδιά στα καρέ 10, 20 και 30.
Στο καρέ 10 μετακινήστε το σύμβολο Spot σε μία νέα θέση και κατόπιν μετακινήστε το ξανά στο καρέ 20. (Στο καρέ 30 αφήστε το σύμβολο Spot στην ίδια θέση με το καρέ 1).
Ζητήστε αυτόματη παραγωγή ενδιάμεσων καρέ (Tween: Motion) στα καρέ 1 έως 10,10 έως 20 και 20 έως 30, είτε με το μενού συντόμευσης που εμφανίζεται όταν κάνετε κλικ με το δεξιό πλήκτρο του ποντικιού, είτε με την παλέτα Properties.
Αλλάξτε την ιδιότητα Type του επιπέδου Spot Motion σε Mask.
Κάντε διπλό κλικ στο εικονίδιο σελίδας γι' αυτό το επίπεδο, για να εμφανίσετε το παράθυρο διαλόγου Layer Properties.
Παρατηρήστε ότι το εικονίδιο σελίδας μετατρέπεται σε εικονίδιο μάσκας (Εικόνα 11.9).
Κλειδώστε το επίπεδο Spot Motion για να αποτρέψετε οποιαδήποτε πιθανότητα αλλαγής του.
Eικόνα 11.9 Το επίπεδο της μά​σκας (Spot Motion) δεν εμφανίζει πλέον το εικονίδιο σελίδας -αφού αλλάξετε τον τύ​πο του σε Mask, το ει​κονίδιο δείχνει διαφο​ρετικό.
Μπορείτε τώρα να εισάγετε ένα επίπεδο κάτω από αυτό το επίπεδο και να αλλάξετε τον τύπο του σε Masked (μασκαρισμένο).
Κάντε κλικ στο κουμπί Add Layer· το νέο επίπεδο μπορεί να εμφανιστεί πάνω από το επίπεδο Spot Motion.
Αυτό δεν πειράζει - δώστε στο νέο επίπεδο το όνομα Buildings.
Για να μπορέσει να μασκαριστεί το επίπεδο Buildings, θα πρέπει να βρίσκεται κάτω από το επίπεδο που λειτουργεί σαν μάσκα· για τον λόγο αυτό κάντε κλικ και σύρετε το επίπεδο Buildings κάτω από το επίπεδο Spot Motion.
Εάν είστε τυχεροί, ο τύπος του επιπέδου Buildings θα αλλάξει αυτόματα σε Masked (και θα βλέπετε ένα εικονίδιο όπως αυτό της Εικόνας 11.10 στην καταχώριση του).
Ωστόσο, μπορείτε να κάνετε αυτή την αλλαγή εξίσου εύκολα με το χέρι.
Εάν χρειαστεί, εμφανίστε το παράθυρο διαλόγου Layer Properties για το επίπεδο Buildings και αλλάξτε τον τύπο του σε Masked (ο τύπος αυτός θα είναι διαθέσιμος μόνο εάν έχετε ορίσει ήδη το επίπεδο που βρίσκεται ακριβώς από πάνω του σε Mask).
Το αποτέλεσμα θα πρέπει να δείχνει παρόμοιο με αυτό της Εικόνας 11.10.
Eικόνα 11.10 Το μασκαρισμένο επίπεδο εμφανίζεται με ειδικό εικονίδιο και εσοχή.
Μία διακεκομμένη γραμμή το διαχωρίζει από το επίπεδο της μάσκας.
Στο επίπεδο Buildings σχεδιάστε πολλά πλαίσια (χρωματίστε τα με διαφορετικά χρώματα έτσι ώστε να δίνουν την εντύπωση κτιρίων).
Η διαδικασία θα πρέπει τώρα να δώσει αποτέλεσμα.
Ωστόσο, θα βλέπετε το αποτέλεσμα της μάσκας μόνο εάν τρέξετε δοκιμαστικά την ταινία ή κλειδώσετε όλα τα επίπεδα.
Αλλάξτε το χρώμα φόντου της ταινίας σε μαύρο (επιλέξτε την εντολή Modify, Document).
Όσο ενδιαφέρον κι αν δείχνει το αποτέλεσμα, του λείπει κάτι.
Στην πραγματικότητα δείχνει περισσότερο σαν το φως που δημιουργεί ένας προβολέας στο κενό, όταν δεν υπάρχει ατμόσφαιρα.
Το μαύρο φόντο είναι υπερβολικά σκούρο.
Ας δημιουργήσουμε τώρα ένα ακόμη επίπεδο με μία "αμυδρή" έκδοση των κτιρίων για να κάνουμε το αποτέλεσμα πιο πιστευτό.
Κατ' αρχήν επιλέξτε όλα τα πλαίσια που σχεδιάσατε στο επίπεδο Buildings (θα πρέπει να βεβαιωθείτε ότι το επίπεδο αυτό δεν είναι κλειδωμένο για να μπορέσετε να το επιλέξετε) και μετατρέψτε τα σε ένα σύμβολο κλιπ ταινίας (Movie Clip) με όνομα Building Graphic.
Θα τοποθετήσετε ένα ακόμη υπόδειγμα του συμβόλου Building Graphic σε ένα νέο επίπεδο.
Δημιουργήστε ένα νέο επίπεδο (κάντε κλικ στο κουμπί προσθήκης νέου επιπέδου, στην περιοχή επιπέδων).
Δώστε στο νέο επίπεδο το όνομα Dim Buildings.
Στο σημείο αυτό, θα πρέπει να αναλύσετε την ιδιότητα Type κάθε επιπέδου (πράγμα το οποίο μπορεί να γίνει πολύ εύκολα, ρίχνοντας απλώς μία ματιά στα εικονίδια τους).
Κατά πάσα πιθανότητα ο τύπος του επιπέδου Dim Buildings είναι επίσης Masked (μασκαρισμένο).
Ένα επίπεδο Μάσκας (Mask) μπορεί να μασκάρει περισσότερα από ένα επίπεδα.
Θέλουμε το Dim Buildings να επανέλθει σε κανονικό (Normal) επίπεδο, αλλά μόνο αφού το μεταφέρετε κάτω από το επίπεδο Buildings.
Σύρετε το επίπεδο Dim Buildings κάτω από το επίπεδο Buildings και κατόπιν ορίστε την ιδιότητα Type του επιπέδου Dim Buildings σε Normal.
Αντιγράψτε το υπόδειγμα του συμβόλου Building Graphic και επικολλήστε το στην ίδια θέση (Paste in Place, Ctrl+Shift+V) στο επίπεδο Dim Buildings.
Κρύψτε όλα τα επίπεδα εκτός από το Dim Buildings (έτσι ώστε να είστε σίγουροι για το τι ακριβώς επηρεάζετε).
Κατόπιν εμφανίστε την παλέτα Properties με επιλεγμένο το σύμβολο Building Graphic.
Επιλέξτε το εφέ Brightness και ορίστε τον μηχανισμό κύλισης σε -40%.
Η δημιουργία του επιπέδου Dim Buildings δεν ήταν απαραίτητη για το μασκάρισμα, αλλά προσθέτει μία ωραία πινελιά.
Μπορείτε να κάνετε αρκετά προχωρημένα πράγματα με τις μάσκες.
Για παράδειγμα, θα μπορούσατε να τροποποιήσετε την πρωτότυπη έκδοση του συμβόλου Spot και πιθανώς να αφαιρέσετε ένα τμήμα του γεμίσματος (χρησιμοποιώντας το εργαλείο Λάσο).
Τα περιεχόμενα του μασκαρισμένου επιπέδου θα διαφαίνονται μόνο στις περιοχές στις οποίες δεν υπάρχει τίποτα στο επίπεδο της μάσκας.
Δυστυχώς, η κατάσταση αυτή είναι "όλα ή τίποτα".
Δηλαδή, μία μάσκα μπορεί είτε να καλύπτει κάτι, είτε να μην το καλύπτει.
Ωστόσο, μπορείτε να επιτύχετε ένα αποτέλεσμα σταδιακού μασκαρίσματος τοποθετώντας το κατάλληλο περιεχόμενο στο μασκαρισμένο επίπεδο (επειδή δεν πρόκειται να δουλέψει στο επίπεδο της μάσκας).
Η άσκηση αυτής της ενότητας ήταν μία μελέτη πάνω στην κίνηση της μάσκας.
Ωστόσο, αρκετά συχνά θα θέλετε η μάσκα να παραμένει στατική και να μετακινείται το μασκαρισμένο επίπεδο.
Υποθέστε ότι δημιουργείτε ένα animation ενός ανθρώπου που κάθεται μέσα σε ένα αεροπλάνο και θέλετε να βλέπετε τα σύννεφα να διέρχονται από το παράθυρο.
Εάν είχατε μία εικόνα σύννεφων με επαρκές πλάτος, θα μπορούσατε να δημιουργήσετε ένα βασιζόμενο στην κίνηση animation (Motion Tween) για να την κάνετε να δείχνει σαν να διέρχεται από το παράθυρο.
Χωρίς μάσκες, θα έπρεπε να καλύψετε την αριστερή και τη δεξιά πλευρά (γύρω από το παράθυρο) με εικόνες από το εσωτερικό του αεροπλάνου.
Αυτές οι προσεκτικά κομμένες εικόνες θα έπρεπε να βρίσκονται σε ένα υψηλότερο επίπεδο (έτσι ώστε να καλύπτουν την υποκείμενη εικόνα) και η όλη διαδικασία θα απαιτούσε πολλή περισσότερη δουλειά.
Με το μασκάρισμα, το μόνο που χρειάζεται να κάνετε είναι να δημιουργήσετε ένα επίπεδο μάσκας με το ακριβές σχήμα του παραθύρου και ένα μασκαρισμένο επίπεδο το οποίο θα περιέχει τα καρέ της κινούμενης εικόνας.
Αυτή είναι μία περίπτωση στην οποία το μασκαρισμένο τμήμα κινείται, ενώ η μάσκα παραμένει στατική.
Απλά θα πρέπει να γνωρίζετε ότι οποτεδήποτε θέλετε να κόψετε ένα τμήμα από μία άλλη εικόνα, μπορείτε να το επιτύχετε χωρίς να κόψετε πραγματικά κάτι.
Το μασκάρισμα σας παρέχει εκπληκτικές δυνατότητες στον τομέα των οπτικών εφέ.
Όπως ίσως θυμάστε από το Κεφάλαιο 8, οποτεδήποτε ζητάτε από το Flash να παράγει αυτόματα τα ενδιάμεσα καρέ ενός animation, πρέπει να χρησιμοποιήσετε κάποιο είδος συμβόλου.
Θα παρατηρήσατε επίσης ότι οποτεδήποτε δημιουργείτε ένα σύμβολο, το Flash σας ζητά να καθορίσετε τι συμπεριφορά θέλετε να έχει το σύμβολο σας: Κλιπ Ταινίας (Movie Clip), Κουμπιού (Button) ή Γραφικού (Graphic).
Στο επόμενο κεφάλαιο θα μάθετε τα πάντα για τα σύμβολα Κουμπιών, αλλά σ' αυτό το κεφάλαιο θα ασχοληθούμε περισσότερο με τα σύμβολα Κλιπ Ταινίας και τα σύμβολα Γραφικών.
Το κεφάλαιο αυτό δε φιλοδοξεί να είναι τίποτα περισσότερο από μία σύνοψη των λειτουργιών και δυνατοτήτων των συμβόλων Κλιπ Ταινίας, επειδή υπάρχουν πολλά για να πούμε και είναι μάλλον αδύνατο να καλύψουμε τα πάντα.
Ο μεγαλύτερος στόχος αυτού του κεφαλαίου είναι να κατανοήσετε τα Κλιπ Ταινίας και πώς συγκρίνονται με τα απλά σύμβολα Γραφικών. · Δημιουργία και χρήση συμβόλων Κλιπ Ταινίας · Κατανόηση του γεγονότος ότι ένα Κλιπ Ταινίας είναι ένα σύμβολο το οποίο έχει το δικό του, ανεξάρτητο Διάγραμμα Ροής Χρόνου · Οι θεμελιώδεις διαφορές των συμβόλων Κλιπ Ταινίας από τα σύμβολα Γραφικών 12.1 Η Συμπεριφορά των Συμβόλων Κλιπ Ταινίας Ορισμένοι άνθρωποι πιστεύουν (λανθασμένα) ότι τα σύμβολα Γραφικών είναι κατάλληλα μόνο για τις περιπτώσεις όπου το σύμβολο περιέχει μόνο ένα καρέ και τα σύμβολα Κλιπ Ταινίας είναι κατάλληλα μόνο όταν έχετε πολλαπλά καρέ.
Μπορείτε να δουλέψετε με βάση αυτό το σκεπτικό, αλλά δεν είναι το μοναδικό.
Για παράδειγμα, ας υποθέσουμε ότι δημιουργείτε ένα σύμβολο Γραφικών για έναν τροχό (με όνομα Wheel).
Μπορείτε κατόπιν να χρησιμοποιήσετε ένα υπόδειγ​μα του συμβόλου Wheel μέσα σε ένα Κλιπ Ταινίας με όνομα Rotating Wheel, στο οποίο το σύμβολο του τροχού θα περιστρέφεται.
Στη συνέχεια μπορείτε να χρησιμοποιήσετε το Κλιπ Ταινίας για τη δημιουργία ενός συμβόλου Αυτοκινήτου (με όνομα Car), το οποίο είναι ένα σύμβολο Γραφικών επειδή το ίδιο το αυτοκίνητο δε χρειάζεται πολλαπλά καρέ.
Τέλος, μπορείτε να προσδώσετε κίνηση στο σύμβολο Car έτσι ώστε να διασχίζει κατά πλάτος την οθόνη, κινώντας ταυτόχρονα τους τροχούς του.
Μην προβληματιστείτε ιδιαίτερα εάν δεν κατανοείτε το σκεπτικό και τις διαφορές μεταξύ των δύο τύπων συμβόλων.
Πολύ σύντομα θα ολοκληρώσετε τα βήματα μιας άσκησης η οποία θα σας βοηθήσει να αποσαφηνίσετε τα πάντα.
Απλά να θυμάστε ότι δε χρειάζεται να εξετάζετε την πιθανότητα χρήσης συμβόλων Κλιπ Ταινίας παρά μόνο όταν θέλετε το σύμβολο σας να περιέχει πολλαπλά καρέ. 12.1.1 Δημιουργία ενός Συμβόλου Κλιπ Ταινίας Η δημιουργία ενός συμβόλου με συμπεριφορά Κλιπ Ταινίας (Movie Clip) μοιάζει πολύ με τη δημιουργία οποιουδήποτε άλλου συμβόλου.
Κατ' αρχήν θα δημιουργήσετε ένα animation μέσα στο Κλιπ Ταινίας.
Κατόπιν, θα προσδώσετε κίνηση σε ένα υπόδειγμα αυτού του κλιπ.
Συγκεκρι​μένα, θα δημιουργήσετε έναν τροχό και κατόπιν θα χρησιμοποιήσετε ένα υπόδειγμα αυτού του συμβόλου για να δημιουργήσετε έναν περιστρεφόμενο τροχό.
Τέλος θα χρησιμοποιήσετε δύο περιστρεφόμενους τροχούς για να δημιουργήσετε ένα σύμβολο αυτοκινήτου.
Κατόπιν θα προσ​δώσετε κίνηση στο αυτοκίνητο (και θα βλέπετε τους τροχούς του να περιστρέφονται επίσης).
Εργασία: Χρήση ενός Συμβόλου Κλιπ Ταινίας για τη Δημιουργία ενός Περιστρεφόμενου Τροχού
Σχεδιάστε έναν κύκλο και ορισμένες γραμμές να τον τέμνουν.
Μην προσπαθήσετε να κάνετε τον κύκλο και τις γραμμές απόλυτα συμμετρικά - έτσι θα μπορείτε να διακρίνετε ευκολό​τερα την περιστροφή του (δείτε την Εικόνα 12.1 για ένα παράδειγμα).
Επιλέξτε ολόκληρο το σχήμα σας και κατόπιν επιλέξτε την εντολή Modify, Convert to Symbol (F8) για να το μετατρέψετε σε σύμβολο.
Δώστε στο σύμβολο που δημιουργείτε το όνομα Wheel, διατη​ρήστε την προεπιλεγμένη συμπεριφορά Κλιπ Ταινίας (Movie Clip) και κάντε κλικ στο ΟΚ.
Στη συνέχεια θα δημιουργήσετε ένα σύμβολο Κλιπ Ταινίας με τον περιστρεφόμενο τροχό, αλλά χρειάζεστε κατ' αρχήν ένα απλό σύμβολο τροχού - θυμηθείτε ότι δεν μπορείτε να δημιουργείτε animation με αυτόματη παραγωγή ενδιάμεσων καρέ για οτιδήποτε άλλο, εκτός από υποδείγματα συμβόλων.
Eικόνα 12.1 Το σύμβολο του τρο​χού (Wheel).
Στην οθόνη σας θα πρέπει τώρα να έχετε ένα υπόδειγμα του συμβόλου Wheel.
Επιλέξτε το υπόδειγμα που εμφανίζεται στην οθόνη και μετατρέψτε το σε σύμβολο.
Επιλέξτε την εντολή Modify, Convert to Symbol (F8), δώστε στο σύμβολο το όνομα Rotating Wheel και βεβαιωθείτε ότι είναι επιλεγμένη η συμπεριφορά Movie Clip.
Κάντε κλικ στο ΟΚ για να κλείσετε το παράθυρο διαλόγου.
Στο βήμα 1 τοποθετήσατε ένα σχήμα στη Βιβλιοθήκη.
Σ' αυτό το βήμα πήρατε ένα υπόδειγμα του συμβόλου Wheel και το τοποθετήσατε στο σύμβολο Rotating Wheel.
Στη συνέχεια θα ασχοληθείτε με την πρωτότυπη έκδοση του συμβόλου Rotating Wheel.
Κάντε διπλό κλικ στο υπόδειγμα αυτού του συμβόλου στην οθόνη.
Στη γραμμή διευθύνσεων θα πρέπει να βλέπετε την ένδειξη Scene 1: Rotating Wheel.
Εάν κάνετε μονό κλικ για να επιλέξετε το υπόδειγμα (Rotating Wheel), θα πρέπει να δείτε το σύμβολο Wheel στην παλέτα Properties.
Αυτό σημαίνει ότι το σύμβολο Rotating Wheel περιέχει ένα υπόδειγμα του συμβόλου Wheel.
Μπορείτε τώρα να ζητήσετε αυτόματη παραγωγή ενδιάμεσων καρέ με βάση την κίνηση, μέσα στην πρωτότυπη έκδοση του συμβόλου Rotating Wheel.
Κάντε κλικ στο καρέ 20 και εισάγετε ένα καρέ-κλειδί (F6).
Επιλέξτε το πρώτο καρέ-κλειδί και από την παλέτα Properties επιλέξτε Tween: Motion και Rotate CW (αυτόματη παραγωγή ενδιάμεσων καρέ με βάση την κίνηση, περιστροφή δεξιόστροφα, 1 φορά).
Επιστρέψτε στη σκηνή σας.
Θα πρέπει να δείτε ένα υπόδειγμα του περιστρεφόμενου τροχού (σύμβολο Rotating Wheel) - αν και τώρα περιλαμβάνει μία περιστροφή διάρκειας 20 καρέ, την οποία δεν μπορείτε να δείτε.
Τρέξτε δοκιμαστικά την ταινία σας (Test Movie) και ελέγξτε εάν το σύμβολο περιστρέφεται.
Στη συνέχεια δημιουργήστε ένα ακόμη υπόδειγμα του συμβόλου Rotating Wheel, είτε με τη διαδικασία αντιγραφής και επικόλλησης, είτε με μεταφορά και απόθεση από τη Βιβλιοθήκη Τοποθετήστε τα δύο σύμβολα Rotating Wheel το ένα δίπλα στο άλλο και κατόπιν χρησιμο​ποιήστε το εργαλείο Πινέλο για να σχεδιάσετε το περίγραμμα του αυτοκινήτου.
Επιλέξτε τα πάντα και μετατρέψτε τα σε ένα νέο σύμβολο με όνομα Car (διατηρήστε την προεπι​λεγμένη συμπεριφορά Movie Clip).
Μπορείτε τώρα να εισάγετε ένα καρέ-κλειδί στο καρέ 30 (στο κύριο Διάγραμμα Ροής Χρόνου).
Κατόπιν, στο καρέ 1 επιλέξτε Motion από την αναδιπλούμενη λίστα Tween της παλέτας Properties.
Μετακινήστε το υπόδειγμα του συμβόλου Car είτε στο καρέ 1, είτε στο καρέ 30, και θα μπορέσετε να δείτε το αυτοκίνητο να μετακινείται καθώς ξεφυλλίζετε τα καρέ.
Ωστόσο, θα πρέπει να τρέξετε δοκιμαστικά την ταινία με την εντολή Test Movie για να δείτε τους τροχούς να περιστρέφονται.
Εάν δεν είστε εξοικειωμένοι με τη διαδικασία ένθεσης συμβόλων, η παραπάνω άσκηση μπορεί να σας μπερδέψει.
Εάν χρειάζεται, ξαναδιαβάστε το υλικό του Κεφαλαίου 5.
Εδώ δουλέψαμε αντίστροφα: από τα πιο συγκεκριμένα στοιχεία προς τα πιο γενικά.
Δημιουργήσαμε πρώτα ένα σύμβολο για τον τροχό (Wheel) και κατόπιν δημιουργήσαμε ένα σύμβολο περιστρεφόμενου τροχού (Rotating Wheel) το οποίο περιείχε το αρχικό σύμβολο του τροχού, επειδή χρειαζόμασταν ένα σύμβολο μέσα στο σύμβολο του περιστρεφόμενου τροχού για να παράγουμε την περιστρο​φή.
Κατόπιν χρησιμοποιήσαμε δύο υποδείγματα του συμβόλου περιστρεφόμενου τροχού για τη δημιουργία του συμβόλου του αυτοκινήτου. 12.1.2 Σύγκριση των Συμβόλων Κλιπ Ταινίας με τα σύμβολα Γραφικών Δεν έχει σημασία εάν το πρωτότυπο σύμβολο είναι ένα σύμβολο Γραφικών ή Κλιπ Ταινίας.
Αυτό επηρεάζει μόνο την προκαθορισμένη συμπεριφορά για τα υποδείγματα που αντιγράφετε απευ​θείας από τη Βιβλιοθήκη.
Αυτό που έχει σημασία είναι η συμπεριφορά των υποδειγμάτων στο Σκηνικό.
Εάν σύρετε ένα σύμβολο Κλιπ Ταινίας από τη Βιβλιοθήκη, αυτό θα ξεκινήσει τη ζωή του με τη συμπεριφορά Κλιπ Ταινίας (Movie Clip), αλλά μπορείτε να αλλάξετε τη συμπεριφορά για ένα συγκεκριμένο υπόδειγμα σε Graphic (σύμβολο Γραφικών) χρησιμοποιώντας την παλέτα Properties, όπως βλέπετε στην Εικόνα 12.2.
Τελικά, αυτό που έχει σημασία είναι η συμπεριφορά που καθορίζετε για ένα συγκεκριμένο υπόδειγμα ενός συμβόλου.
Eικόνα 12.2 Ένα υπόδειγμα στο Σκηνικό (ανεξάρτητα από την προκαθορισμένη συμπεριφορά του πρωτότυπου) μπορεί να έχει οποιαδήποτε συμπεριφορά επιλέγετε από την παλέτα Properties.
Τα υποδείγματα συμβόλων που έχουν πολλαπλά καρέ και χαρακτηρίζονται με την συμπεριφορά Γραφικού (Graphic) έχουν ορισμένες μοναδικές επιλογές.
Το πεδίο First στην παλέτα Properties σας επιτρέπει να καθορίσετε ποιο καρέ (μέσα από το σύμβολο) θα εμφανιστεί πρώτο.
Επιπλέον, η αναδιπλούμενη λίστα Options σας παρέχει πολλές επιλογές εκτέλεσης: Loop (συνεχής επανάλη​ψη), Play Once (αναπαραγωγή μία φορά) και Single Frame (ένα καρέ).
Συνδυάζοντας αυτές τις ρυθμίσεις μπορείτε να αλλάξετε τον τρόπο με τον οποίο εμφανίζεται ένα υπόδειγμα συμβόλου με συμπεριφορά Γραφικού.
Υποθέστε ότι έχετε δύο υποδείγματα του συμβόλου περιστρεφόμενου τροχού (Rotating Wheel), το οποίο χρησιμοποιεί 20 καρέ για μία περιστροφή, θα μπορούσατε να χρησιμοποιήσετε και τα δύο υποδείγματα σαν σύμβολα Γραφικών, ενεργοποιώντας τη ρύθμιση Loop για τη διαρκή επανάληψη τους, αλλά στο ένα από αυτά να ορίσετε το πρώτο καρέ σε 10 - έτσι θα περιστρέ​φονται και τα δύο διαρκώς, αλλά μετατοπισμένα κατά 180 μοίρες.
Εάν συγκρίνετε τις επιλογές της παλέτας Properties για ένα σύμβολο Κλιπ Ταινίας, θα παρατηρή​σετε ένα (φαινομενικά δευτερεύουσας σημασίας) πεδίο για το όνομα (Name).
Στην πραγματικό​τητα δεν είναι καθόλου δευτερεύον, όπως θα δείτε παρακάτω σ' αυτό το κεφάλαιο.
Για την ώρα, θα πρέπει απλά να ξέρετε ότι μπορείτε να δίνετε σε κάθε υπόδειγμα ενός συμβόλου διαφορετικό όνομα μέσω της παλέτας Properties.
Εάν η μόνη διαφορά ήταν λίγες ρυθμίσεις στην παλέτα Properties, θα παρουσιάζαμε απλώς μερικές ασκήσεις με τις επιλογές Loop, Play Once και Single Frame.
Ωστόσο, τα σύμβολα Γραφικών διαφέρουν με έναν ακόμη σημαντικό τρόπο.
Τα σύμβολα Γραφικών με πολλαπλά καρέ (ακόμη και με τη ρύθμιση Loop) κλειδώνονται στο Διάγραμμα Ροής Χρόνου στο οποίο τα τοποθετείτε.
Για παράδειγμα, ένα σύμβολο Γραφικών 10 καρέ τοποθετημένο στο καρέ 1 ενός Διαγράμματος Ροής Χρόνου θα εμφανίζει το καρέ 1 στο καρέ 1, το καρέ 2 στο καρέ 2, κ.λ.π.
Εάν χρησιμοποιήσετε αυτό το σύμβολο Γραφικών σε ένα Διάγραμμα Ροής Χρόνου με διάρκεια μόνο 5 καρέ, το υπόδειγμα του συμβόλου θα εμφανίσει το καρέ 5 όταν φτάσει στο καρέ 5 του Διαγράμματος Ροής Χρόνου, αλλά δε θα προχωρήσει περισσότερο.
Είναι κλειδωμένο στο Διάγραμμα Ροής Χρόνου.
Τα υποδείγματα που συμπεριφέρονται σαν Κλιπ Ταινίας (Movie Clip) είναι ανεξάρτητα.
Εμφανίζουν πάντα όλα τα καρέ τους και επαναλαμβάνουν την εκτέλεση τους (loop).
Ένα Κλιπ Ταινίας διάρκειας 10 καρέ δεν ενδιαφέρεται εάν η διάρκεια ζωής του είναι 10 καρέ, 100 καρέ, ή μόνο 1 καρέ.
Θα προβάλει όλα τα καρέ του οποτεδήποτε μπορεί, όμοια με το σύμβολο περιστρεφόμενου τροχού που χρησιμοποιήσαμε για τη δημιουργία του αυτοκινήτου στην πρώτη άσκηση αυτού του κεφαλαίου.
Εργασία: Σύγκριση ενός Συμβόλου Γραφικών με ένα Σύμβολο Κλιπ Ταινίας
Σε ένα νέο αρχείο, επιλέξτε την εντολή Insert, New Symbol (Ctrl + F8), δώστε στο νέο σύμβολο το όνομα Numbers, επιλέξτε τη συμπεριφορά Movie Clip και κάντε κλικ στο ΟΚ. (Σημειώστε ότι η διαδικασία αυτή σας μεταφέρει απευθείας μέσα στην πρωτότυπη έκδοση του συμβόλου Numbers).
Στο καρέ 1 του συμβόλου Numbers, χρησιμοποιήστε το εργαλείο Κειμένου και πληκτρολο​γήστε τον αριθμό 1 κοντά στο κέντρο της οθόνης.
Εισάγετε ένα καρέ-κλειδί στο καρέ 2 και αλλάξτε τον αριθμό που εμφανίζεται στην οθόνη σε 2.
Συνεχίστε να εισάγετε καρέ-κλειδιά και να αλλάζετε τα περιεχόμενα του Σκηνικού ώστε να ταιριάζουν με τον αριθμό του εκάστοτε καρέ, έως το καρέ 10.
Επιστρέψτε στην κύρια σκηνή (βεβαιωθείτε ότι δε βρίσκεστε στην πρωτότυπη έκδοση του συμβόλου Numbers) και σύρετε ένα υπόδειγμα του συμβόλου Numbers στο Σκηνικό, από τη Βιβλιοθήκη.
Επιλέξτε Control, Test Movie (Ctrl+Enter) για να τρέξετε δοκιμαστικά την ταινία σας.
Και οι 10 αριθμοί θα εμφανιστούν διαδοχικά, αν και χρησιμοποιήσαμε μόνο ένα καρέ του κυρίου Διαγράμματος Ροής Χρόνου.
Στη σκηνή σας, εισάγετε ένα κανονικό καρέ (όχι καρέ-κλειδί) στο καρέ 5 (κάντε κλικ στο καρέ 5 και επιλέξτε την εντολή Insert, Timeline, Frame ή πατήστε F5).
Η ενέργεια αυτή επεκτείνει απλώς τη ζωή αυτού του Διαγράμματος Ροής Χρόνου.
Τρέξτε ξανά δοκιμαστικά την ταινία σας.
Δε θα πρέπει να δείτε καμία αλλαγή.
Σύρετε ένα ακόμη υπόδειγμα του συμβόλου Numbers στο Σκηνικό.
Γι' αυτό το υπόδειγμα και μόνο, αλλάξτε τη συμπεριφορά του σε Graphic.
Αυτό μπορείτε να το κάνετε επιλέγοντας την επιθυμητή συμπεριφορά από την παλέτα Properties, αφού επιλέξετε το συγκεκριμένο υπόδειγμα στο Σκηνικό.
Με επιλεγμένο ακόμη το υπόδειγμα, βεβαιωθείτε ότι η ρύθμιση Options είναι ορισμένη σε Loop.
Τρέξτε δοκιμαστικά την ταινία σας.
Εάν η ταινία σας προβάλλεται πολύ γρήγορα, δοκιμάστε χαμηλότερη ταχύτητα καρέ.
Το αποτέλεσμα είναι ότι εμφανίζονται μόνο τα καρέ 1 έως 5 του υποδείγματος με τη συμπεριφορά Γραφικού, ενώ το Κλιπ Ταινίας συνεχίζει να αναπαράγεται μέχρι το τέλος του.
Στο Διάγραμμα Ροής Χρόνου, ξεφυλλίστε τα καρέ της κύριας σκηνής.
Αν και το σύμβολο με συμπεριφορά Γραφικού εμφανίζει μόνο τα 5 πρώτα καρέ (έχει διάρκεια ζωής μόνο 5 καρέ), σας δίνει ένα καλό δείγμα σε προεπισκόπηση.
Ένα τελευταίο πράγμα που μπορείτε να δοκιμάσετε κατά την εκτέλεση της ταινίας είναι η εντολή Control, Stop.
Η εντολή αυτή διακόπτει την αναπαραγωγή (εμποδίζει την προώθηση του ενδείκτη τρέχοντος καρέ), αλλά παρατηρήστε ότι το Κλιπ Ταινίας συνεχίζει να αναπα​ράγεται.
Το υπόδειγμα με συμπεριφορά Γραφικού είναι κλειδωμένο στο Διάγραμμα Ροής Χρόνου στο οποίο το τοποθετήσατε, ενώ το Κλιπ Ταινίας προβάλλεται ανεξάρτητα από αυτό.
Υπάρχουν ορισμένα ακόμη στοιχεία τα οποία θα πρέπει να επισημάνουμε.
Κατ' αρχήν, τα Κλιπ Ταινίας αναπαράγονται πάντα με συνεχή επανάληψη (lοορ).
Δεν είναι διαθέσιμη η επιλογή Play Once γι' αυτά.
Λόγω αυτού, τα Κλιπ Ταινίας απαιτούν ορισμένες φορές επιπλέον δουλειά.
Επίσης, το γεγονός ότι μόνο τα σύμβολα Γραφικών εμφανίζονται σε προεπισκόπηση όταν ξεφυλλίζετε τα καρέ μπορεί να σας φαίνεται μειονέκτημα, αλλά αυτό γίνεται για έναν καλό λόγο: τα σύμβολα γραφικών εμφανίζονται επειδή είναι κλειδωμένα στο διάγραμμα Ροής Χρόνου και κατά συνέπεια το Flash ξέρει πώς ακριβώς θα αναπαραχθούν.
Τα Κλιπ Ταινίας αναπαράγονται με δικό τους ρυθμό (και μπορούν να εκκινούν ή να σταματούν ανά πάσα στιγμή, μέσω εντολών script).
Συνεπώς, το Flash δεν ξέρει πώς ακριβώς θα αναπαραχθούν, και δεν μπορεί να σας τα εμφανίσει σε προεπισκόπηση.
Θα πρέπει να χρησιμοποιήσετε οπωσδήποτε την εντολή Test Movie, εάν θέλετε να δείτε αυτό που θα βλέπουν τελικά και οι χρήστες. 12.1.3 Πότε Πρέπει να Χρησιμοποιείτε Κλιπ Ταινίας Γενικά, καλό θα είναι να χρησιμοποιείτε Κλιπ Ταινίας για οτιδήποτε μπορείτε, ακόμη κι αν πρόκειται για ένα στατικό γραφικό (σε ένα μεμονωμένο καρέ).
Παρακάτω θα δείτε ότι τα Κλιπ Ταινίας συνεισφέρουν λιγότερο στο μέγεθος αρχείου από τα σύμβολα Γραφικών, οπότε η χρήση τους είναι σχεδόν πάντα η καλύτερη επιλογή.
Ωστόσο, υπάρχουν ορισμένοι λόγοι για τους οποίους θα μπορούσατε να προτιμήσετε σύμβολα Γραφικών σε συγκεκριμένες περιπτώσεις.
Τα πολλαπλών καρέ σύμβολα Γραφικών είναι κατάλληλα οποτεδήποτε θέλετε να εξετάζετε σε προεπισκόπηση την εργασία σας κατά τη διάρκεια που δουλεύετε.
Το γεγονός ότι τα Κλιπ Ταινίας δεν εμφανίζονται σε προεπισκόπηση όταν ξεφυλλίζετε τα καρέ στο Διάγραμμα Ροής Χρόνου είναι πραγματικό εμπόδιο.
Για παράδειγμα, εάν θέλετε να συγχρονίσετε την κίνηση των χειλιών ενός χαρακτήρα, πιθανότατα θα θέλετε να χρησιμοποιήσετε σύμβολα Γραφικών με πολλαπλά καρέ.
Τέλος, επειδή είναι τόσο εύκολο να καθορίσετε το "πρώτο" καρέ όταν χρησιμοποιείτε σύμβολα Γραφικών πολλαπλών καρέ, είναι δύσκολο να αντισταθεί κανείς σ' αυτή τη δυνατότητα.
Η χρήση script σε Κλιπ Ταινίας για την επίτευξη του ίδιου πράγματος είναι πολυπλοκότερη και σημαίνει πολύ περισσότερη δουλειά.
Αν και τα σύμβολα Γραφικών κλειδώνουν τον εαυτό τους στο Διάγραμμα Ροής Χρόνου (διευκο​λύνοντας έτσι τον συγχρονισμό), παρουσιάζουν ορισμένες άλλες δυσκολίες τις οποίες θα πρέπει να αντιπαρέλθετε.
Ένα κοινό πρόβλημα προκύπτει όταν ο αριθμός των καρέ στο σύμβολο δεν ταιριάζει (ή δε διαιρείται τέλεια) με τον αριθμό των καρέ του Διαγράμματος Ροής Χρόνου στο οποίο το τοποθετείτε.
Για παράδειγμα, εάν χρησιμοποιούσατε σύμβολα Γραφικών για τον περιστρεφόμενο τροχό στην πρώτη άσκηση, θα έπρεπε να διασφαλίστε ότι το σύμβολο του αυτοκινήτου έχει επακριβώς 20 καρέ για την πλήρη περιστροφή των τροχών.
Εάν το αυτοκίνητο είχε 1 καρέ, οι τροχοί δε θα περιστρέφονταν.
Εάν το αυτοκίνητο είχε 10 καρέ, θα βλέπατε τη μισή περιστροφή και κατόπιν θα επαναλαμβάνονταν.
Εν αντιθέσει, ένα σύμβολο Κλιπ Ταινίας συνεχίζει να αναπαράγεται ανεξάρτητα από τον αριθμό των καρέ που του παραχωρείτε.
Εάν το animation σας έχει διαφορετικό αριθμό καρέ από το Διάγραμμα Ροής Χρόνου της ταινίας σας, χρησιμοποιή​στε σύμβολα Κλιπ Ταινίας ή βεβαιωθείτε ότι τα σύμβολα Γραφικών σας έχουν τον σωστό αριθμό καρέ.
Συνήθως είναι πολύ πιο εύκολο να χρησιμοποιείτε Κλιπ Ταινίας, επειδή είναι πιο ευέλικτα.
Η παραπάνω αναφορά δε θα πρέπει να επισκιάσει τον βασικό λόγο χρήσης των δύο τύπων συμβόλων, ο οποίος είναι η δημιουργία βασιζόμενου στην κίνηση animation.
Μπορείτε να ζητήσετε αυτόματη παραγωγή ενδιάμεσων καρέ (Motion Tween) μόνο για ένα υπόδειγμα ενός συμβόλου.
Εάν αυτό το σύμβολο συμβαίνει να έχει πολλαπλά καρέ, δεν πειράζει.
Τοποθετώντας κλιπ μέσα σε άλλα κλίπ μπορείτε να δημιουργείτε ιδιαίτερα πολύπλοκα εφέ τα οποία θα ήταν πολύ δύσκολο να δημιουργηθούν με το χέρι σε ένα Διάγραμμα Ροής Χρόνου.
Συνεπώς, αν και για την παραγωγή ενδιάμεσων καρέ με βάση την κίνηση μπορεί να σας εξυπηρετήσει είτε ένα σύμβολο Γραφικών, είτε ένα σύμβολο Κλιπ Ταινίας, η διαφορά είναι ότι ένα Κλιπ Ταινίας κινείται στον δικό του χρόνο και δεν έχει σημασία πόσο χώρο του παρέχετε στο Διάγραμμα Ροής Χρόνου στο οποίο το χρησιμοποιείτε. 12.2 Οι Ιδιομορφίες των Κλιπ Ταινίας Έχουμε αναφέρει ήδη τη μεγαλύτερη διαφορά μεταξύ των συμβόλων Κλιπ Ταινίας και των συμβόλων Γραφικών - το Διάγραμμα Ροής Χρόνου ενός συμβόλου Κλιπ Ταινίας είναι ανεξάρτητο από το Διάγραμμα Ροής Χρόνου της ταινίας σας.
Προφανώς όμως, υπάρχουν και άλλα.
Τα Κλιπ Ταινίας είναι συνήθως μικρότερα από τα σύμβολα Γραφικών. 12.2.1 Αναφορά σε Υποδείγματα Κλιπ Ταινίας Όπως θυμάστε, η παλέτα Properties σας παρέχει ένα πεδίο για να δίνετε ένα όνομα σε ένα Κλιπ Ταινίας (Εικόνα 12.3).
Αλλά ποιος είναι ο στόχος της ονομασίας ενός υποδείγματος, εάν το σύμβολο από το οποίο προέρχεται έχει ήδη ένα όνομα στη Βιβλιοθήκη;
Η δυνατότητα αυτή σας παρέχει έναν τρόπο για να δίνετε ένα μοναδικό όνομα σε κάθε υπόδειγμα ενός Κλιπ Ταινίας που υπάρχει στο Σκηνικό.
Μόνο έτσι μπορείτε να προσπελάζετε μεμονωμένα Κλιπ Ταινίας.
Σκεφτείτε τον τρόπο με τον οποίο απευθύνεστε σε έναν άνθρωπο.
Λέτε πρώτα το όνομα του και κατόπιν του λέτε τι θέλετε.
Εάν θέλετε να σταματήσει, του λέτε "Γιάννη σταμάτα".
Σ' αυτό ακριβώς το σκεπτικό βασίζεται η προσπέλαση μεμονωμένων υποδειγμάτων Κλιπ Ταινίας.
Όπως ίσως θυμάστε από την προηγούμενη άσκηση, η αναπαραγωγή ενός Κλιπ Ταινίας συνεχίζει ακόμη και όταν το Διάγραμμα Ροής Χρόνου στο οποίο βρίσκεται φτάσει στο τέλος του.
Η διακοπή του Διαγράμματος Ροής Χρόνου είναι σαν να φωνάζετε "σταμάτα" σ' ένα πλήθος.
Το να πείτε απλώς "σταμάτα" δεν είναι αρκετό, θα πρέπει να γίνετε πιο σαφείς: "Εσύ, Κλιπ Ταινίας 1, σταμάτα".
Αλλά δεν μπορείτε να μιλήσετε σε μεμονωμένα υποδείγματα μιας ταινίας, παρά μόνο εάν κάθε υπόδειγμα έχει το δικό του όνομα.
Τότε μπορείτε να κάνετε πολύ περισσότερα από το να πείτε απλώς σ' ένα υπόδειγμα να σταματήσει.
Eικόνα 12.3 Η παλέτα Properties σας παρέχει έναν τρόπο για να δίνετε ένα όνομα σε κάθε υπόδειγμα συμβόλου που υπάρχει στο Σκηνικό. 12.2.2 Εξοικονόμηση στο Μέγεθος Αρχείου Τα Κλιπ Ταινίας (και κυρίως αυτά που περιέχουν άλλα, ένθετα Κλίπ Ταινίας) είναι γενικά μικρότερα από τα σύμβολα Γραφικών.
Αυτό μπορείτε να το αποδείξετε με λίγους μόνο ελέγχους.
Ας υποθέσουμε ότι έχετε μία γραμμή και ότι την έχετε μετατρέψει σε σύμβολο Κλιπ Ταινίας.
Χρησιμοποιήστε αυτή τη γραμμή για να σχεδιάσετε ένα τετράγωνο και μετατρέψτε το σε σύμβολο Κλιπ Ταινίας.
Χρησιμοποιήστε τέσσερα υποδείγματα του τετραγώνου για να δημιουργήσετε ένα επόμενο Κλιπ Ταινίας με όνομα Four Square.
Συνεχίστε αυτή τη διαδικασία σε αρκετά επίπεδα ένθεσης.
Εξάγετε την ταινία και καταγράψτε το μέγεθος αρχείου.
Δοκιμάστε το ίδιο πράγμα ξανά, χρησιμοποιώντας απλά σύμβολα Γραφικών (τα οποία, παρεμπιπτόντως, θα ήταν απόλυτα κατάλληλα σ' αυτή την περίπτωση, δεδομένου ότι δεν εμπλέκονται πολλαπλά καρέ).
Συγκρίνετε πόσο μεγαλύτερο είναι το μέγεθος αρχείου της ταινίας όταν χρησιμοποιείτε σύμβολα Γραφικών.
Αυτό και μόνο το στοιχείο μπορεί να κάνει τη διαφορά μεταξύ μιας ιστοσελίδας η οποία μεταφέρεται σε 10 δευτερόλεπτα και μιας ιστοσελίδας η οποία χρειάζεται σχεδόν 2 ολόκληρα λεπτά!
To Flash σας επιτρέπει να "ξεφυλλίζετε" τα καρέ στο Διάγραμμα Ροής Χρόνου για να εξετάζετε σε προεπισκόπηση τα υποδείγματα των συμβόλων Γραφικών, και αυτό είναι επίσης μία ένδειξη για το λόγο που αυξάνεται το μέγεθος αρχείου.
Σ' αυτή την περίπτωση το ξεφύλλισμα των καρέ δουλεύει επειδή το Flash ξέρει επακριβώς πώς θα συμπεριφέρεται ένα υπόδειγμα ενός συμβόλου Γραφικού.
Με τα Κλιπ Ταινίας το Flash δεν ξέρει πώς ακριβώς συμπεριφέρονται, επειδή τα Κλιπ Ταινίας μπορούν να προσπελάζονται με δυναμικό τρόπο.
To Flash περιμένει μέχρι να φτάσει πραγματικά η στιγμή αναπαραγωγής της ταινίας για να αποφασίσει πώς θα συμπερι​φερθεί ένα Κλιπ Ταινίας.
Όταν εξάγετε την ταινία, το Flash υπολογίζει πώς ακριβώς θα συμπεριφέρεται ένα σύμβολο Γραφικών.
Αυτό είναι γνωστό με τον όρο prerendering (πρώιμη απόδοση του συμβόλου Γραφικών) και απαιτεί περισσότερο χώρο στον δίσκο για την κατακράτηση αυτής της πληροφορίας.
Το prerendering σημαίνει ότι το αρχείο θα αναπαράγεται λίγο πιο ομαλά.
Αλλά όταν τοποθετείτε σύμβολα μέσα σε άλλα σύμβολα, το prerendering για όλα τα ένθετα σύμβολα επαυξάνει το μέγεθος αρχείου.
Σαν αποτέλεσμα, τα σύμβολα Γραφικών είναι μεγαλύτερα.
Ο όρος render περιγράφει τη δουλειά που πρέπει να κάνει ο υπολογιστής για να σχεδιάσει τα πάντα στην οθόνη.
Κάποια κείμενα και γραφικά αποδίδονται πιο γρήγορα απ’ ό,τι άλλα.
Το prerendering μπορεί να απαιτεί αρκετό χρόνο, αλλά εάν η δουλειά αυτή γίνεται εκ των προτέρων, η ταχύτητα αναπαραγωγής είναι καλύτερη.
Το prerendering χρησιμοποιείται στις περισσότερες περιπτώσεις ψηφιακού βίντεο.
Στο Flash το prerendering εφαρμόζεται για κάποια γραφικά, ενώ άλλα γραφικά αποδίδονται (σχεδιάζονται στην οθόνη) κατ’ απαίτηση, κατά το χρόνο εκτέλεσης.
Γενικά, το rendering κατ’ απαίτηση απαιτεί περισσότερη επεξεργαστική ισχύ.
Υπάρχουν άφθονα πράγματα τα οποία μπορείτε να κάνετε με τα κουμπιά.
Σε αυτό το κεφάλαιο θα ασχοληθούμε με τα ακόλουθα: · Δημιουργία απλών κουμπιών · Δημιουργία κουμπιών πολλαπλών καταστάσεων · Δημιουργία κουμπιών με προχωρημένα χαρακτηριστικά, όπως διαφορετικές καταστάσεις με animation και ηχητικά εφέ · Έλεγχος της ενεργής περιοχής ενός κουμπιού, ή δημιουργία αόρατων κουμπιών 13.1 Δημιουργία ενός κουμπιού Οποτεδήποτε δημιουργείτε ένα νέο σύμβολο, μεταξύ άλλων καθορίζετε και την συμπεριφορά του (Behavior): Γραφικό (Graphic), Kουμπί (Button), ή Κλιπ Ταινίας (Movie Clip).
Μέχρι τώρα εξετάσαμε μόνο τα σύμβολα Γραφικών και Κλιπ Ταινίας.
Στην πραγματικότητα, η δημιουργία ενός κουμπιού δεν είναι δυσκολότερη από την επιλογή ενός κουμπιού, αλλά φυσικά, θα πρέπει να εξετάσουμε τη διαδικασία αναλυτικά.
Εργασία: Δημιουργία ενός απλού κουμπιού
Σε ένα νέο αρχείο, σχεδιάστε μια έλλειψη η ένα ορθογώνιο το οποίο θα χρησιμοποιήσετε σαν σχήμα για το κουμπί σας.
Ενεργοποιήστε το εργαλείο επιλογής και επιλέξτε ολόκληρο το σχήμα.
Μετατρέψτε αυτό το σχήμα σε ένα σύμβολο με την εντολή Modify, Convert to Symbol (ή πατώντας F8).
Δώστε στο σύμβολό σας το όνομα MyButton και βεβαιωθείτε ότι έχετε επιλέξει τη συμπεριφορά Κουμπιού (Behavior: Button).
Κάντε κλικ στο ΟΚ για να κλείσετε το παράθυρο διαλόγου.
Τρέξτε δοκιμαστικά την ταινία (χρησιμοποιώντας την εντολή Control, Test Movie, ή πατώντας Ctrl + Enter).
Παρατηρείστε πώς αλλάζει ο δείκτης του ποντικιού όταν τον τοποθετείτε πάνω στο κουμπί.
Μπορείτε να κλείσετε την ταινία αλλά αφήστε ανοικτό το πηγαίο αρχείο, δεδομένου ότι θα σας χρειαστεί στην επόμενη εργασία.
Αν και δημιουργήσατε ένα πραγματικό κουμπί, ένα τόσο απλό κουμπί είναι μάλλον λίγο για τις προσδοκίες σας: Δεν δείχνει και πολύ σαν κουμπί (με διάφορες καταστάσεις κλπ.) και δεν λειτουργεί σαν κουμπί. (Επί του παρόντος δεν εμφανίζεται τίποτα εάν κάνετε κλικ πάνω στο κουμπί κατά τη δοκιμαστική εκτέλεση της ταινίας).
Στη συνέχεια θα κάνετε το κουμπί σας να δείχνει καλύτερο, προσθέτοντας δύο καταστάσεις σε αυτό - τις over (ο δείκτης του ποντικιού είναι πάνω στο κουμπί) και down (το κουμπί είναι πατημένο).
Εργασία: Προσθήκη πολλαπλών καταστάσεων σε ένα απλό κουμπί
Στο αρχείο με το υπεραπλουστευμένο κουμπί που δημιουργήσατε προηγουμένως, κάντε διπλό κλικ στο υπόδειγμα του κουμπιού για να προσπελάσετε την πρωτότυπη έκδοση αυτού του συμβόλου.
Τώρα που βρίσκεστε στην πρωτότυπη έκδοση του συμβόλου MyButton, θα παρατηρήσετε ότι το σύμβολο αυτό έχει μόνο τέσσερα καρέ – και αντί να είναι αριθμημένα, έχουν ονόματα: Up, Over, Down και Hit (Εικόνα 13.1).
Μπορείτε να απευθύνεστε σ’αυτά τα καρέ με τους αριθμούς τους (1-4), ή με τα ονόματα των καταστάσεων που αντιπροσωπεύουν.
Σε κάθε καρέ θα σχεδιάσετε την εμφάνιση που θέλετε να έχει το κουμπί στις διάφορες καταστάσεις του.
Η κατάσταση Up περιέχει ήδη τη φυσιολογική (μη-πατημένη) εμφάνιση του κουμπιού.
Στην κατάσταση Over θα πρέπει να σχεδιάσετε πώς θέλετε να δείχνει το κουμπί όταν ο χρήστης τοποθετεί τον δείκτη του ποντικιού πάνω του.
Για να δημιουργήσετε την εμφάνιση του κουμπιού στην κατάσταση Over, εισάγετε ένα καρέ κλειδί στο δεύτερο καρέ του κουμπιού. (Κάντε κλικ στο Διάγραμμα Ροής Χρόνου κάτω από το όνομα Over και πατήστε F6, ή επιλέξτε την εντολή Insert, Timeline, Keyframe).
Επιλέξτε το εργαλείο Γεμίσματος και διαλέξτε ένα χρώμα παρόμοιο, αλλά ελαφρώς φωτεινότερο από το τρέχον χρώμα του κουμπιού σας.
Γεμίστε το σχήμα της κατάστασης Over με το φωτεινότερο χρώμα.
Eικόνα 13.1 Μέσα σ’ ένα σύμβολο κουμπιού θα βλέπετε τέσσερα καρέ με συγκεκριμένα ονόματα.
Εισάγετε ένα καρέ-κλειδί στο καρέ της κατάστασης Down.
Επιλέξτε όλο το περιεχόμενο του καρέ Down και χρησιμοποιώντας τα βελάκια του πληκτρολογίου σας ωθήστε το σχήμα προς τα κάτω και δεξιά κατά τρία pixels (πατήστε τρεις φορές το κάτω και τρεις φορές το δεξιό βελάκι).
Στο σημείο αυτό έχετε ολοκληρώσει την τροποποίηση του πρωτότυπου συμβόλου του κουμπιού.
Επιστρέψτε τώρα στην κύρια σκηνή (κάντε κλικ στην ένδειξη Scene 1, στην πάνω αριστερή γωνία του Διαγράμματος Ροής Χρόνου, ή επιλέξτε Scene 1 από το κουμπί Edit Scene στην πάνω δεξιά γωνία του Διαγράμματος Ροής Χρόνου).
Τρέξτε δοκιμαστικά την ταινία με την εντολή Control, Test Movie.
Η εργασία αυτή αποδεικνύει ότι μπορείτε να δημιουργήσετε ένα αρκετά προχωρημένο κουμπί με ελάχιστη προσπάθεια.
Οι διάφορες καταστάσεις περιέχουν τα γραφικά που αντιπροσωπεύουν την εμφάνιση του κουμπιού σε διάφορες περιπτώσεις: η Up είναι η κανονική κατάσταση ενός κουμπιού.
Η Over είναι η κατάσταση στην οποία βρίσκεται το κουμπί όταν ο χρήστης τοποθετεί το δείκτη του ποντικιού πάνω του’ η Down είναι η κατάσταση του κουμπιού όταν ο χρήστης κάνει κλικ πάνω του.
Σ’ αυτή την εργασία αλλάξαμε μόνο το χρώμα και τη θέση του γραφικού σε διάφορες καταστάσεις, αλλά μπορείτε να τοποθετείτε οτιδήποτε θέλετε σε μία κατάσταση ενός κουμπιού.
Εργασία: Δημιουργία ενός κουμπιού με μεγάλη ενεργή περιοχή
Σε ένα νέο αρχείο, χρησιμοποιήστε το εργαλείο Κειμένου για να σχεδιάσετε τη λέξη Home.
Χρησιμοποιώντας το εργαλείο Επιλογής, επιλέξτε το κείμενο που μόλις δημιουργήσατε και μετατρέψτε το σε σύμβολο.
Δώστε στο σύμβολό σας το όνομα Home button, βεβαιωθείτε ότι έχετε επιλέξει τη συμπεριφορά Κουμπιού και κατόπιν κάντε κλικ στο ΟΚ.
Τρέξτε δοκιμαστικά την ταινία και παρατηρήστε ότι το κουμπί «αντιλαμβάνεται» τη θέση στην οποία τοποθετείτε τον δείκτη.
Ο δείκτης εμφανίζεται σας εικονίδιο Χεριού μόνο όταν τον τοποθετείτε ακριβώς πάνω από το κείμενο.
Στην ταινία σας μπορείτε να διορθώσετε αυτό το πρόβλημα, δημιουργώντας μία μεγαλύτερη περιοχή στην κατάσταση Hit για το κουμπί σας.
Κάντε διπλό κλικ στο κουμπί για να προσπελάσετε την πρωτότυπη έκδοση αυτού του συμβόλου.
Ενώ βρίσκεστε στην πρωτότυπη έκδοση του συμβόλου, εισάγετε ένα καρέ-κλειδί στο καρέ Hit.
Θα πρέπει να ξέρετε ότι το κείμενο Home στην κατάσταση Hit είναι απλά ένα αντίγραφο του κειμένου της κατάστασης Up (η εισαγωγή ενός καρέ-κλειδιού αντιγράφει τα περιεχόμενα του άλλου καρέ).
Αφού σχεδιάσετε την κατάσταση Hit, μπορείτε να διαγράψετε αυτό το κείμενο, δεδομένου ότι ο χρήστης δε βλέπει ποτέ την κατάσταση Hit.
Ενώ βρίσκεστε στην κατάσταση Hit, χρησιμοποιήστε το εργαλείο Ελλείψεων για να σχεδιάσετε μία έλλειψη με γέμισμα, ελαφρώς μεγαλύτερη από το κείμενο (απενεργοποιήστε προσωρινά την Έλξη, αν θέλετε).
Αφού ολοκληρώσετε την έλλειψη μπορείτε να διαγράψετε το κείμενο (μόνο από το καρέ Hit).
Εάν τρέξετε δοκιμαστικά την ταινία σας τώρα θα δείτε ότι το ίδιο το κουμπί διευκολύνει την επιλογή του από τον χρήστη, παρέχοντάς του μεγαλύτερο χώρο για να κάνει κλικ.
Στο κουμπί που μόλις δημιουργήσατε χρησιμοποιήσατε την κατάσταση Hit για να δημιουργήσετε μία μεγαλύτερη περιοχή στην οποία θα μπορεί να κάνει κλικ ο χρήστης.
Συχνά μπορείτε να παραβλέψετε εντελώς την κατάσταση Hit, αφήνοντας τις συμπαγείς περιοχές του κουμπιού να ορίσουν την ενεργή περιοχή του.
Απλά να θυμάστε ότι χωρίς την κατάσταση Hit, το πλησιέστερο καρέ-κλειδί στ’ αριστερά του καρέ Hit είναι αυτό που ορίζει την ενεργή περιοχή του κουμπιού – δηλαδή, το γραφικό που αντιπροσωπεύει την κατάσταση Down του κουμπιού.
Εργασία: Δημιουργία ενός κουμπιού πολλαπλών καταστάσεων με τη χρήση συμβόλων
Ανοίξτε ένα νέο αρχείο και σχεδιάστε μία έλλειψη (η οποία θα γίνει το κουμπί σας).
Ενεργοποιήστε το εργαλείο Επιλογής, επιλέξτε την έλλειψη που μόλις σχεδιάσατε και μετατρέψτε τη σε σύμβολο.
Δώστε στο σύμβολο το όνομα MyButton, βεβαιωθείτε ότι επιδεικνύει συμπεριφορά Κουμπιού και κάντε κλικ στο ΟΚ.
Τώρα τροποποιήστε το πρωτότυπο του συμβόλου κουμπιού που μόλις δημιουργήσατε.
Κάντε διπλό κλικ στο υπόδειγμα του κουμπιού για να προσπελάσετε την πρωτότυπη έκδοση του συμβόλου.
Τώρα που βρίσκεστε μέσα στην πρωτότυπη έκδοση του συμβόλου, θα πρέπει να βλέπετε την έλλειψη που σχεδιάσατε.
Σημειώστε ότι αυτό δεν είναι ένα σύμβολο – είναι ένα απλό σχήμα.
Μόλις είπατε στο Flash να μετατρέψει το σχήμα σε σύμβολο, οπότε μέσα στο σύμβολο υπάρχει ένα απλό σχήμα.
Αυτό θα πρέπει να ληφθεί υπόψη εάν αρχίσετε να προσθέτετε καρέ-κλειδιά μέσα στο σύμβολο του κουμπιού.
Για μέγιστη αποτελεσματικότητα, θα μετατρέψετε την ίδια την έλλειψη σε σύμβολο.
Δώστε στο σύμβολο το όνομα Oval.
Διατηρήστε την προκαθορισμένη συμπεριφορά Κλιπ Ταινίας (Movie Clip) και κάντε κλικ στο ΟΚ.
Τώρα που το πρώτο καρέ-κλειδί περιέχει ένα σύμβολο, εισάγετε ένα επόμενο καρέ-κλειδί στο καρέ που αντιπροσωπεύει την κατάσταση Over του κουμπιού.
Χρωματίστε το υπόδειγμα του συμβόλου Oval (από την παλέτα Effect επιλέξτε το εφέ Tint σε ποσοστό 100% και διαλέξτε ένα χρώμα).
Εάν θέλετε, μπορείτε να κλιμακώσετε το υπόδειγμα της έλλειψης σε ελαφρώς μεγαλύτερο μέγεθος.
Εισάγετε ένα καρέ-κλειδί στο καρέ που αντιπροσωπεύει την κατάσταση Down του κουμπιού. (Το Flash αντιγράφει τα περιεχόμενα του προηγούμενου καρέ στο νέο καρέ-κλειδί).
Το χρωματισμένο υπόδειγμα του συμβόλου Oval από το καρέ Over μπορεί τώρα να μετακινηθεί προς τα κάτω και δεξιά. (Με επιλεγμένο το σύμβολο Oval πατήστε το κάτω και το δεξιό βελάκι δύο φορές).
Επιστρέψτε στην κύρια σκηνή και τρέξτε δοκιμαστικά την ταινία σας.
Το κουμπί θα πρέπει να δείχνει παρόμοιο με αυτό της Εικόνας 13.2, αλλά το μέγεθος αρχείου θα παραμείνει μικρό επειδή τα κάνατε όλα προσθέτοντας μόνο ένα σχήμα.
Eικόνα 13.2 Μια οπτική αλλαγή συμβαίνει και στις τρεις καταστάσεις του κουμπιού: αλλαγή χρώματος στην κατάσταση Over και αλλαγή θέσης στην κατάσταση Down.
Εργασία: Δημιουργία ενός κουμπιού με κίνηση
Σε ένα νέο αρχείο, χρησιμοποιήστε το εργαλείο Κειμένου για να πληκτρολογήσετε τη λέξη Home στο Σκηνικό (κάντε την αρκετά μεγάλη).
Επιλέξτε το κείμενο με το εργαλείο Επιλογής, μετατρέψτε το σε σύμβολο, δώστε του το όνομα Plain Text, διατηρήστε την προεπιλεγμένη συμπεριφορά Movie Clip (Κλιπ Ταινίας) και κάντε κλικ στο ΟΚ.
Θα χρησιμοποιήσετε εκτενώς αυτό το σύμβολο.
Τώρα, το κείμενο στην οθόνη είναι ένα υπόδειγμα του συμβόλου “Plain Text”.
Στη συνέχεια θα δημιουργήσετε ένα σύμβολο Κλιπ Ταινίας το οποίο θα κινεί το σύμβολο “Plain Text” πάνω στο Σκηνικό.
Με επιλεγμένο το σύμβολο “Plain Text”, κάντε δεξί κλικ και Convert to Symbol, και δώστε στο νέο σύμβολο το όνομα Animating Text.
Διατηρήστε την προεπιλεγμένη συμπεριφορά Movie Clip και κάντε κλικ στο ΟΚ.
Στη συνέχεια θα τροποποιήσετε το σύμβολο με το κινούμενο κείμενο (Animating Text).
Μπορείτε να προσπελάσετε τα περιεχόμενα αυτού του συμβόλου κάνοντας διπλό κλικ πάνω του.
Βεβαιωθείτε ότι έχετε προσπελάσει την πρωτότυπη έκδοση του συμβόλου Animating Text πριν συνεχίσετε (εξετάστε τη γραμμή διευθύνσεων).
Στην πρωτότυπη έκδοση του συμβόλου Animating Text, εισάγετε ένα καρέ-κλειδί στο καρέ 30 και ένα άλλο καρέ-κλειδί στο καρέ 15. (Δημιουργήστε το καρέ-κλειδί 30 πριν αλλάξετε το υπόδειγμα στο καρέ 15 – έτσι ώστε να τελειώνει στην ίδια θέση από την οποία ξεκινά).
Κλιμακώστε το υπόδειγμα του συμβόλου Plain Text στο καρέ 15 σε λίγο μεγαλύτερο μέγεθος.
Ζητήστε αυτόματη παραγωγή ενδιάμεσων καρέ με βάση την κίνηση μεταξύ των καρέ 1 και 15 και μεταξύ των 15 και 30.
Ξεφυλλίστε τα καρέ στο Διάγραμμα Ροής Χρόνου για να πάρετε μία πρώτη γεύση του animation.
Επιστρέψτε στην κύρια σκηνή.
Διαγράψτε οτιδήποτε υπάρχει στο Σκηνικό (πατήστε Ctrl+A και κατόπιν πατήστε Delete).
Δεν πρόκειται να διαγράψετε κανένα σύμβολο’ τα σύμβολα βρίσκονται αποθηκευμένα με ασφάλεια στη Βιβλιοθήκη.
Ανοίξτε τη Βιβλιοθήκη και σύρετε ένα υπόδειγμα του συμβόλου Plain Text στο Σκηνικό.
Είστε τώρα έτοιμοι να δημιουργήσετε το κουμπί.
Επιλέξτε ξανά το υπόδειγμα του συμβόλου Plain Text στο Σκηνικό και μετατρέψτε το σε σύμβολο με όνομα Animating Button και συμπεριφορά Κουμπιού.
Έτσι χρησιμοποιείτε το υπόδειγμα ενός συμβόλου για τη δημιουργία ενός κουμπιού.
Θα τροποποιήσετε τώρα το κουμπί για να του προσδώσετε κίνηση.
Κάντε διπλό κλικ στο υπόδειγμα του κουμπιού που εμφανίζεται στο Σκηνικό (σύμβολο Animating Button) για να προσπελάσετε την πρωτότυπη έκδοση αυτού του συμβόλου.
Όπως μπορείτε να διαπιστώσετε και μόνοι σας, περιέχει ήδη ένα υπόδειγμα του συμβόλου Plain Text στο καρέ 1.
Θα τοποθετήσετε τώρα ένα υπόδειγμα του Κλιπ Ταινίας Animating Text στην κατάσταση Over του κουμπιού (καρέ 2).
Θα μπορούσατε να το σύρετε από τη Βιβλιοθήκη και να το ευθυγραμμίσετε με το υπόδειγμα του συμβόλου Plain Text στην κατάσταση Up.
Ωστόσο, θα το κάνετε με έναν άλλο τρόπο, ο οποίος δεν απαιτεί χειρωνακτικές διαδικασίες.
Εισάγετε ένα καρέ-κλειδί στην κατάσταση Over.
Έτσι αντιγράφετε οτιδήποτε από την κατάσταση Up (ένα υπόδειγμα του συμβόλου Plain Text).
Στην κατάσταση Over του κουμπιού εμφανίστε την παλέτα Properties και επιλέξτε το υπόδειγμα του συμβόλου Plain Text στο Σκηνικό.
Κάντε κλικ στο εικονίδιο εναλλαγής (Swap) στο κάτω άκρο της παλέτας Properties (Εικόνα 13. 3).
Στο παράθυρο διαλόγου Swap Symbol βλέπετε όλα τα σύμβολα που υπάρχουν στη Βιβλιοθήκη σας και μία κουκίδα δίπλα στο σύμβολο με το οποίο συνδέεται το τρέχον υπόδειγμα (Εικόνα 13.4).
Κάντε κλικ στην καταχώριση του συμβόλου Animating Text και κατόπιν κάντε κλικ στο ΟΚ.
Έχετε μόλις αλλάξει το σύμβολο στο οποίο ανήκει το υπόδειγμα (το προηγούμενο σύμβολο ήταν το Plain Text).
Θα παρατηρήσετε ότι το όνομα του τρέχοντος συμβόλου στην κορυφή της παλέτας Properties έχει αλλάξει.
Eικόνα 13.3 Το σύμβολο με το οποίο συνδέεται ένα υπόδειγμα μπορεί να αλλάξει, χωρίς να αλλάξει καμία άλλη ιδιότητα (π.χ. η θέση) του υποδείγματος.
Στο καρέ με την κατάσταση Hit στην πρωτότυπη έκδοση του κουμπιού εισάγετε ένα καρέ-κλειδί και σχεδιάστε μία έλλειψη τουλάχιστον τόσο μεγάλη, όσο η λέξη “Home”.
Αφού σχεδιάσετε την έλλειψη μπορείτε να διαγράψετε το υπόδειγμα του συμβόλου “Animating Text” που τοποθετήθηκε αυτόματα στο καρέ Hit όταν εισάγατε το καρέ-κλειδί, δεδομένου ότι δεν είναι απαραίτητο.
Eικόνα 13.4 Με το παράθυρο διαλόγου Swap Symbol μπορείτε να επιλέξετε ένα διαφορετικό σύμβολο.
Δημιουργήσατε ένα κουμπί το οποίο χρησιμοποιεί ένα Κλιπ Ταινίας στην κατάσταση Over.
Ωστόσο, αντί να δημιουργήσετε το κουμπί με την τυπική διαδικασία «από πάνω προς τα κάτω» (δηλαδή δημιουργία του κουμπιού και κατόπιν τοποθέτησή του Κλιπ Ταινίας στο κουμπί) προχωρήσατε από τα πιο συγκεκριμένα προς τα πιο γενικά (ή από μέσα προς τα έξω).
Πρώτα δημιουργήσατε ένα σύμβολο με κείμενο (το Plain Text).
Κατόπιν προσδώσατε κίνηση στο σύμβολο Plain Text σε ένα Κλιπ Ταινίας με όνομα Animating Text.
Τέλος δημιουργήσατε το κουμπί και χρησιμοποιήσατε το σύμβολο Plain Text για την κατάσταση Up και το σύμβολο Animating Text για την κατάσταση Over.
Εργασία: Δημιουργία αόρατου κουμπιού
Επιλέξτε την εντολή Insert, New Symbol.
Δώστε το όνομα Invisible στο νέο σύμβολο που δημιουργείτε, επιλέξτε τη συμπεριφορά κουμπιού και κάντε κλικ στο ΟΚ.
Το Flash σας μεταφέρει στην πρωτότυπη έκδοση του συμβόλου και περιμένει από εσάς να σχεδιάσετε κάτι.
Αφήστε κενά όλα τα καρέ αυτού του κουμπιού, αλλά στο καρέ που αντιπροσωπεύει την κατάσταση Hit εισάγετε ένα καρέ-κλειδί. (Επειδή το προηγούμενο καρέ-κλειδί είναι κενό, το ίδιο ακριβώς θα εμφανιστεί και το καρέ-κλειδί της κατάστασης Hit).
Σχεδιάστε έναν κύκλο γύρω από το κέντρο (συν) στο καρέ της κατάστασης Hit (για να κεντράρετε τον κύκλο μπορείτε να τον σχεδιάσετε πρώτα και κατόπιν να χρησιμοποιήσετε την παλέτα Info για να ορίσετε το κέντρο του στο σημείο 0,0).
Το Διάγραμμα Ροής Χρόνου του κουμπιού σας θα πρέπει να δείχνει όμοιο με αυτό της Εικόνας 13.5.
Έχετε σχεδόν τελειώσει’ επιστρέψτε απλώς στην κύρια σκηνή και σύρετε ένα υπόδειγμα αυτού του αόρατου κουμπιού από τη Βιβλιοθήκη στο Σκηνικό.
Ελέγξτε το’ θα πρέπει να είναι μπλε.
Εάν τρέξετε δοκιμαστικά την ταινία, δε θα δείτε τίποτα (εκτός από το γεγονός ότι ο δείκτης αλλάζει μορφή όταν εισέρχεται στην περιοχή του κουμπιού).
Eικόνα 13.5 Ένα αόρατο κουμπί δείχνει κάπως έτσι – δεν υπάρχει τίποτα σε κανένα άλλο καρέ, εκτός από αυτό που αντιπροσωπεύει την κατάσταση Hit.
Στην κύρια σκηνή σχεδιάστε ένα μεγάλο πλαίσιο και κατόπιν σχεδιάστε μερικούς κύκλους σε διαφορετικές θέσεις του πλαισίου (δείτε την Εικόνα 13.6).
Φανταστείτε ότι αυτό το πλαίσιο είναι ένα μεγάλος χάρτης και κάθε κύκλος υποδεικνύει μία πόλη.
Κατόπιν σύρετε ένα αόρατο κουμπί από τη Βιβλιοθήκη πάνω σε κάθε κύκλο που σχεδιάσατε.
Ευθυγραμμίστε τα κουμπιά και κλιμακώστε τα κατάλληλα ώστε να καλύπτουν κάθε κύκλο.
Για κάτι το οποίο δε μπορείτε καν να δείτε, τα αόρατα κουμπιά είναι ιδιαίτερα ισχυρά.
Το βασικό τους πλεονέκτημα είναι ότι διατηρούν τα οπτικά στοιχεία ξεχωριστά από τη λειτουργικότητα του κουμπιού.
Μπορείτε να τοποθετήσετε αόρατα κουμπιά πάνω σε οτιδήποτε για να δημιουργήσετε ουσιαστικά ένα κουμπί στο οποίο θα μπορεί να κάνει κλικ ο χρήστης για να προκαλέσει κάτι.
Eικόνα 13.6 Μπορείτε να τοποθετήσετε αόρατα κουμπιά πάνω από οποιοδήποτε σχεδιαστικό αντικείμενο.
Εγχειρίδιο του Flash 5, P.
Kerman, Εκδόσεις Μ.
Γκιούρδας, ISBN 960-512-296-3, 2001.
Ο πλήρης οδηγός του Macromedia Flash MX, Εκδόσεις Μ.
Γκιούρδας, ISBN 960-512-361-4, 2003.
